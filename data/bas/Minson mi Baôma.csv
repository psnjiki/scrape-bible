book	book_id	chapter	verse	text
Minson mi Baôma	44	1	1	A Téôfilô, ikété kaat yem bisu, me bi toñol mam momasôna Yésu a bi boñ ni niiga
Minson mi Baôma	44	1	2	letee ni kel Nyambe a bi yoñ nye i ngii, a ma mal ti baôma a bi pohol biniigana ni njel mbuu mpubi.
Minson mi Baôma	44	1	3	I mbus le a bi nok ndutu, a pémél bo ngandak ngélé, inyu boñ le ba yi ibabé pééna le a yé toi i niñ. Ba tehe nye môm ma-na ma dilo, a pôdôs ki bo inyu Ane Nyambe.
Minson mi Baôma	44	1	4	I ngéda a bi kodba lôñni bo, a kal bo le: “Ni nyodi bañ i Yérusalem, ndi ni kônde bem jam Tata a bi bôn, li ni bi nôgôl i meeni;
Minson mi Baôma	44	1	5	inyule ni maliga, Yôhanes a bi sôble ni malép; ndi mbus ndék dilo, n’a sôblana ni mbuu mpubi.”
Minson mi Baôma	44	1	6	Jon ngéda ba bi témb ba kodba, ba bat nye le: “A Nwet, baa munu ngéda ini nyen u ntimbhene Israel ane?”
Minson mi Baôma	44	1	7	A kal bo le: “Ni gwé bé le ni yi mangéda to bikék Tata a bi bii isi énél yé nyemede.
Minson mi Baôma	44	1	8	Ndi n’a kôhna ngui ngéda mbuu mpubi w’a lo i ngii nan, ha nyen n’a ba mbôgi yem i Yérusalem, i Yudéa yosôna ni i Samaria, letee ni masuk ma hisi.”
Minson mi Baôma	44	1	9	Kiki a mal pot i mam mana, Nyambe a yoñ nye i ngii, ba béñgege; i mbus, ond i hô nye, ba la ha bé ki tehe nye.
Minson mi Baôma	44	1	10	Ba kida ba mbéñge ngii kiki a bé ke, kunda yada, bôt iba ba hééba bipuba bi mambot ba telep bo ipañ,
Minson mi Baôma	44	1	11	ba kal bo le: “A bôt ba Galiléa, inyuki ni nkida ni mbéñge ngii? I Yésu nunu Nyambe a nyoñ i ngii, a yék bé, kiki ni ntehe nye a nke i ngii, hala ki nyen a ntémb a lo.”
Minson mi Baôma	44	1	12	I mbus ha, ba témb i Yérusalem, ba nyodi i hikôa ba nsébél le Hikôa Ôlivé, hi hi yé bebee ni Yérusalem, ntel liké li kel Sabat.
Minson mi Baôma	44	1	13	Kiki ba mpam, ba bet i tuñ ngii, i homa ba bé yééne. Ba bé Pétrô lôñni Yôhanes, Yakôbô, Andréa, Filipô, Tômas, Bartôlôméô, Matéô, Yakôbô man Alféô, Simôn mut makénd lôñni Yuda man Yakôbô.
Minson mi Baôma	44	1	14	Bobasôna ba bé téñbe ikété masoohe ni ñem wada, lôñni bôda bahogi, ni Maria nyañ Yésu, ni lôknyañ.
Minson mi Baôma	44	1	15	Mu dilo di nyen Pétrô a bi telep ipôla lôk kéé (nsoñgi wonsôna u bôt u bé mbôgôl ni môm ima), a kal le:
Minson mi Baôma	44	1	16	“A lôk kéé, i bé béda le tilna i yon; tilna mbuu mpubi u bi bôk pot ni njel David inyu Yuda, nu a bé ñéga bôt ba bi gwel Yésu.
Minson mi Baôma	44	1	17	Inyule a bé wada ikété yés, a yoñ ki ngaba munu nson unu.
Minson mi Baôma	44	1	18	(Nlélém mut won u bi somb wom ni nsaa u ngitelepsép, a kwo, ño u bôgôk, nyuu yé i bôô, minla nwé nwominsôna mi kôba ’isi.
Minson mi Baôma	44	1	19	Bôt ba Yérusalem bobasôna ba nyi jam li, kayéle ba sébél i wom u ni hop wap le Akeldama, hala wee “Wom Matjél.”)
Minson mi Baôma	44	1	20	Inyule i yé ntilga ikété kaat Tjémbi le: ‘Liyééne jé li yila kiki ñoñ, mut a yén ha bañ mu kel to yada,’ ni le: ‘Yak nson wé u ntééda, mut numpe a yoñ wo.’
Minson mi Baôma	44	1	21	Jon i mbéda le ikété bôt ba bé kiha ni bés ngéda yosôna Nwet Yésu a bé gwel minson nwé ipôla yés,
Minson mi Baôma	44	1	22	ibôdôl ngéda Yôhanes a bi sôble nye, letee ni kel ba bi yoñ bés nye, a bet i ngii, a nlama ba wada ikété bôt ba bi tehe bitugne bi Yésu kiki bés.”
Minson mi Baôma	44	1	23	Ha nyen ba bi yoñ bôt iba, Yôsep nu ba nsébél le Barsabas, nu a bééna ki jôl le Yustô, lôñni Matias.
Minson mi Baôma	44	1	24	I mbus, ba soohe, ba kal le: “We, a Yéhôva, wen u nyi miñem mi bôt bobasôna; ipôla bôt bana bo iba, unda nu u mpohol
Minson mi Baôma	44	1	25	le a yoñ nson unu lôñni libak li ñôma, li Yuda a bi tjél, a noñ yé njel.”
Minson mi Baôma	44	1	26	Ha nyen ba leñ mbam, mbam i kwél Matias, a kôndba mu nsoñgi u jôm li baôma ni wada.
book	book_id	chapter	verse	text
Minson mi Baôma	44	2	1	Kiki kel i ngand Pentékôt i bé tagbe, bobasôna ba kodba nlélém homa.
Minson mi Baôma	44	2	2	Kunda yada, mbimba i lôl i ngii, kiki mbimba i mbuk mbebi nunkeñi, i nôga ni ndap yosôna i homa ba bé ba yiine.
Minson mi Baôma	44	2	3	Ha nyen ba bôdôl tehe yom i yé wengoñle lindômbôô li hié, i pôn-ga dilémb, i tjama, i bedep i ngii hiki wada wap,
Minson mi Baôma	44	2	4	bobasôna ba yon ni mbuu mpubi, ba bôdôl pot dilémb dipe, inoñnaga ni kiki mbuu mpubi u bé ti bo ngap i pot.
Minson mi Baôma	44	2	5	Ha ngéda i, Lôk Yuda i i nkon Nyambe woñi, i lôlak i biloñ gwobisôna bi nkoñ ’isi, i bé ha i Yérusalem.
Minson mi Baôma	44	2	6	Jon ngéda i mbimba ini i bi nôga, limut li kodba, li yôm inyule hiki mut a bé nok bo ba mpot hop wé womede.
Minson mi Baôma	44	2	7	Ni maliga, bobasôna ba hel iloo hihéga, ba kal le: “Nuna-ki, i bôt bana bobasôna ba yé i pot, baa ba ta bé bôt ba Galiléa?
Minson mi Baôma	44	2	8	Lelaa ni hiki wada wés a nok bo ba mpot hop wé womede?
Minson mi Baôma	44	2	9	Bés bôt ba Partia, ni ba Média, ni ba Élam; ni ba ba nyééne i Mésôpôtamia, i Yudéa, i Kapadôkia, i Pôntôs, ni i pes mbok Asia,
Minson mi Baôma	44	2	10	i Frigia ni Pamfilia, i Égiptô, ni i nkoñ u Libia u u yé bebee ni Kiréné; bakén ba ba nlôl i Rôma, Lôk Yuda lôñni bôt ba bi jôp i base i Lôk Yuda,
Minson mi Baôma	44	2	11	bôt ba Kréta, ni ba Arabia; di nok bo ba mpot mam makeñi ma Nyambe ikété dilémb tjés.”
Minson mi Baôma	44	2	12	Ñ, bobasôna ba bi yôm, ba hel ki ngandak, ba badbaga le: “Kii hala a nkobla?”
Minson mi Baôma	44	2	13	Ndi bape ba bé nol bo hiol, ba kalak le: “Ba nhiôô loñge wai.”
Minson mi Baôma	44	2	14	Ndi Pétrô a telep lôñni Jôm ni wada, a bédés kiñ, a kal bo le: “A bôt ba Yudéa, ni bébobasôna ba ni nyééne i Yérusalem, yina jam lini, ni sédi ki maôô inyu tibil emble bibañga gwem.
Minson mi Baôma	44	2	15	Ni maliga, i bôt bana ba nhiôô bé kiki bé ni nhoñol, inyule ngeñ bôô i kegla ndik ini.
Minson mi Baôma	44	2	16	Ndi i jam li yé tagbe jon li bi pôda ni njel mpôdôl Yôel le:
Minson mi Baôma	44	2	17	‘Nyambe a nkal le: “I dilo di nsôk, m’a kôp mintén mi bôt nwominsôna mbuu mpubi wem, ha nyen bon banan ba bôlôm ni ba bôda b’a pot mbañ, boñge banan ba wanda b’a tehe biyiinda, mimañ minan mi bôt nw’a emel bieem;
Minson mi Baôma	44	2	18	mu dilo di, m’a kôp ki minkol nwem mi bôlôm ni mi bôda mbuu mpubi wem, yak bo b’a pot mbañ.
Minson mi Baôma	44	2	19	M’a boñ ki bihélha bi mam nyoo i ngii lôñni biyimbne hana ’isi: Matjél, ni hié lôñni ond i hida.
Minson mi Baôma	44	2	20	Hiañgaa hi’a kôp jiibe, yak sôñ i yila matjél ilole hilo hikeñi ni hi tôbôtôbô hi Yéhôva hi nlo.
Minson mi Baôma	44	2	21	Hiki mut a nlôndôl jôl li Yéhôva a’ kôhna tohi.”’
Minson mi Baôma	44	2	22	“A bôt ba Israel, emblana i bibañga bini: Nyambe a bi unda bé i mbamba le nyen a bi ep mut Nasaret le Yésu ni njel mimpémba mi mam lôñni mam ma hélha, ni biyimbne Nyambe a bi boñ ipôla nan ni njel yé, bé bomede ni nyi hala.
Minson mi Baôma	44	2	23	I mut nu nyen ni bi gwel, inoñnaga ni sômbôl lôñni bôkyi i Nyambe, ni péni nye i kék ni njel moo ma bayanmbén, ni nol ki nye.
Minson mi Baôma	44	2	24	Ndi Nyambe a bi tugul nye, a héya nye i njôghe i nyemb, inyule nyemb i bé bé le i kônde band nye.
Minson mi Baôma	44	2	25	Inyule David a nkal inyu yé le: ‘Me mbii Yéhôva i bisu gwem ngéda yosôna, inyule a yé i woo wem walôm, le me piñgla bañ kekikel.
Minson mi Baôma	44	2	26	Inyu hala nyen ñem wem u bi yon ni maséé, yak hilémb hiem hi kon maséé ngandak. M’a tééda ki botñem;
Minson mi Baôma	44	2	27	inyule w’a tjôô bé me ikété Soñ, w’a nwas bé to le nyuu i nu a ntéñbe ni we i bol.
Minson mi Baôma	44	2	28	U bi boñ le me yi manjel ma niñ; w’a boñ ki le ñem wem u ba nyonok ni ngandak maséé i bisu gwoñ.’
Minson mi Baôma	44	2	29	“A bôt, a lôk kéé, nwaha le me pôdôs bé ni makénd inyu sôgôlsôgôl wés David, a bi wo, a juba ki, yak soñ yé i yé hana i béhni letee ni len.
Minson mi Baôma	44	2	30	Inyule a bé mpôdôl, a yik ki le Nyambe a bi kum soñ inyu yé le a’ yoñ mut wada ikété mbôda yé, a yis nye i yééne yé ane,
Minson mi Baôma	44	2	31	a bi tehe, a pot ki inyu bitugne bi Kristô i bisu bi ngéda, a kalak le Nyambe a bi tjôô bé nye ikété Soñ, to minsôn nwé mi bi bol bé.
Minson mi Baôma	44	2	32	I Yésu nu, Nyambe a bi tugul nye, bésbobasôna di yé ki mbôgi hala.
Minson mi Baôma	44	2	33	Hala kiki Nyambe a bi bédés nye i woo wé walôm, Tata a ti ki nye mbuu mpubi a bi bôn, won a nkôp bés kiki ni yé i tehe, ni nogok.
Minson mi Baôma	44	2	34	Inyule David a bi bet bé i ngii, ndi nyemede a nkal le: ‘Yéhôva a bi kal Nwet wem le: “Yén i woo wem walôm
Minson mi Baôma	44	2	35	letee me yilha baoo boñ kiki kéhne yoñ makôô.”’
Minson mi Baôma	44	2	36	Jon bôt bobasôna ba ndap Israel ba yi ibabé pééna le Nyambe a nyilha nye Nwet ni Kristô, i Yésu nu ni bi péni i kék.”
Minson mi Baôma	44	2	37	I ngéda ba bi nok i jam li, hala a tihba yaga miñem nwap, ha nyen ba bat Pétrô ni bana baôma bape le: “A bôt, a lôk kéé, kii di nlama boñ?”
Minson mi Baôma	44	2	38	Pétrô a kal bo le: “Hiela miñem, hiki wada nan a kôhna ki sôble i jôl li Yésu Kristô inyu nwéhél i bibéba binan, ha nyen n’a kôhna mbuu mpubi Nyambe a nti yañga.
Minson mi Baôma	44	2	39	Inyule mbônga u yé inyu nan ni inyu bon banan, inyu bôt bobasôna ba yé haa, ni inyu bôt Yéhôva Nyambe wés a nsébél ipañ yé.”
Minson mi Baôma	44	2	40	A tibil yaga bok mbôgi lôñni ngandak bibañga ipe, a kônde ki ti bo makénd, a kal le: “Nyodna ikété hiai hini hi kôdi, le ndi ni kôhna tohi.”
Minson mi Baôma	44	2	41	Ha nyen i bôt ba bi leege bañga yé ni maséé ba kôhna sôble, dikôô bi bôt daa di kôndba i kel i.
Minson mi Baôma	44	2	42	Ba kônde téñbe i emble biniigana bi baôma, i kodba lôñ, i je ni i soohe.
Minson mi Baôma	44	2	43	Baôma ba bé boñ ngandak bihélha bi mam ni biyimbne; ni maliga, hiki mut a bôdôl kon woñi.
Minson mi Baôma	44	2	44	I bôt bobasôna ba bi hémle ba bé ntôñ, ba ban-ga mam momasôna lôñ,
Minson mi Baôma	44	2	45	ba bé nuñul gwom gwap ni nkus wap, bobasôna ba kabnaga i moni mi, inoñnaga ni yom i bé sômbla hiki mut.
Minson mi Baôma	44	2	46	Hiki kel, ba bé waa bé ke i témpel ni ñem wada, ba jek lôñ i ndap i hiki wada wap, ba kabak bijek gwap lôñni ñem maséé ni mahoñol malam,
Minson mi Baôma	44	2	47	ba béghak Nyambe, ba lémlak ki bôt bobasôna. I nlélém ngéda, hiki kel, Yéhôva a bé kônde bo i bôt ba bi tohlana.
book	book_id	chapter	verse	text
Minson mi Baôma	44	3	1	Lisañ jada, Pétrô bo Yôhanes ba bé bet i témpel i ngeñ masoohe, i ngeñ aa i kôkôa,
Minson mi Baôma	44	3	2	ndi bôt ba bé ba bééga mut wada nu a bi gwéé bôk. Hiki kel, ba bé bii nye bebee ni nwemel u témpel, u ba nsébél le Nlam, inyu boñ le a yagal i bôt ba njôp i témpel moni.
Minson mi Baôma	44	3	3	Kiki a ntehe Pétrô bo Yôhanes ba yé bebee ni jôp i témpel, a bôdôl yagal bo moni.
Minson mi Baôma	44	3	4	Ndi Pétrô lôñni Yôhanes ba nun nye siim, ba kal le: “Béñge bés.”
Minson mi Baôma	44	3	5	Ha nyen a bok bo mis, a hoñlak le ba nti nye jam.
Minson mi Baôma	44	3	6	Ndi Pétrô a kal le: “Me gwé bé gôl to silba, ndi jam me gwé jon me nti we. I jôl li Yésu Kristô mut Nasaret, telep, kenek!”
Minson mi Baôma	44	3	7	Ha nyen Pétrô a gwel woo walôm u bôk mut, a téé nye. I nlélém ngéda, makôô mé ni bikokoa gwé bi let;
Minson mi Baôma	44	3	8	a pind, a telep, a bôdôl ke, a noñ bo ikété témpel, a kenek, a pindik, a béghak Nyambe.
Minson mi Baôma	44	3	9	Bôt bobasôna ba tehe nye a nke, a béghak Nyambe.
Minson mi Baôma	44	3	10	Ba yimbe nye, ba yi le nyen a bééna lem i yén i Nwemel Nlam u témpel inyu yagal moni, ba yôm ngandak, ba hel kiyaga inyu jam li bi pémél nye.
Minson mi Baôma	44	3	11	Kiki mut nu a bé nwas bé Pétrô ni Yôhanes, bôt bobasôna ba lo ngwéé i boma bo i homa ba nsébél le libebe li Salômô li li bééna ngandak mél, ba bak nhelek kiyaga.
Minson mi Baôma	44	3	12	I ngéda Pétrô a bi tehe hala, a kal litén le: “A bôt ba Israel, inyuki jam lini li nhélés bé hala? Kii ni nun bés hala wengoñle ni ngui yés bésbomede tole ni ndéñbe yés i gwélél Nyambe nyen di mboñ le i mut nunu a bôdôl ke?
Minson mi Baôma	44	3	13	Nyambe nu Abraham, nu Isak ni nu Yakôb, Nyambe nu basôgôlsôgôl bés, a bi ti Ngwélél wé Yésu lipém, nu ni bi ti Pilatô, ni tañba nye i bisu gwé, to hala kiki a bi yoñ makidik i nwas nye.
Minson mi Baôma	44	3	14	Ñ, ni bi tañba nu a yé mpubi ni mut telepsép, ni bat le ba ti bé mut manola,
Minson mi Baôma	44	3	15	ni nol ki Mbôgna niñ. Ndi Nyambe a bi tugul nye ikété bawoga, di yé mbôgi i jam li.
Minson mi Baôma	44	3	16	I jôl jé, lôñni njel hémle yés inyu jôl jé nyen i mut nunu a mbana ngui, nu ni ntehe ni yik ki. Ni njel hémle yés inyu yé nyen i mut nunu a ntémbna mbôô wé wonsôna i bisu binan bébobasôna.
Minson mi Baôma	44	3	17	Nano a lôk kéé, me nyi le ngiyi yon i bi tinde bé i boñ hala, nlélém kiki i bi tinde yak baéga banan.
Minson mi Baôma	44	3	18	Ndi Nyambe a bi neebe le i mam mana ma bôña inyu yônôs mam a pot i bisu bi ngéda ni njel nyo u bapôdôl bé bobasôna, le Kristô wé a nlama nok ndutu.
Minson mi Baôma	44	3	19	“Jon, tama bibéba binan, ni hiel ki miñem le ndi bibéba binan bi séha, inyu boñ le mangéda ma hogbe ma lôl yak Yéhôva nyemede,
Minson mi Baôma	44	3	20	ni le a om i Kristô nu a bi téé inyu nan le Yésu.
Minson mi Baôma	44	3	21	A nlama yégle i ngii letee ni i bitimbhene bi mam momasôna inoñnaga ni jam Nyambe a bi pot ni njel nyo u bapôdôl bé bapubhaga ba ngéda kôba.
Minson mi Baôma	44	3	22	Hodo, Môsi a bi kal le: ‘Yéhôva Nyambe nan a’ pémhene bé mpôdôl kiki me ipôla lôkisoñ nan. Ni nlama emble i mam momasôna a nkal bé.
Minson mi Baôma	44	3	23	Ni maliga, nu a ñemble bé i Mpôdôl nu, a’ tjiba tjiba yosôna ikété litén.’
Minson mi Baôma	44	3	24	Yak bapôdôl bobasôna ibôdôl yak Samuel lôñni ba ba bi noñ nye, ba bé yaga ngandak i pot, ba bi tibil yaga pot inyu dilo dini.
Minson mi Baôma	44	3	25	Ni yé bon ba bapôdôl, ni yé ki bakôdôl malômbla Nyambe a bi boñ ni basôgôlsôgôl banan ngéda a bi kal Abraham le: ‘Ni njel mbôda yoñ nyen mahaa ma nkoñ ’isi momasôna m’a kôhna bisai.’
Minson mi Baôma	44	3	26	I ngéda Nyambe a bi téé Ngwélél wé, a bôk a ep nye i bééni inyu sayap bé kayéle a hôla hiki wada nan i tjôô maboñok mé mabe.”
book	book_id	chapter	verse	text
Minson mi Baôma	44	4	1	I ngéda bo iba ba bé pôdôs litén, biprisi ni ñane batat témpel lôñni Sadukai ba lo i boma bo.
Minson mi Baôma	44	4	2	Hala a bé tééñga bo le baôma ba bé niiga litén, ba añlak ki i mbamba le Yésu a ntuge ikété bawoga.
Minson mi Baôma	44	4	3	Jon ba bi gwel bo, ba ha bo i mok letee ni kel i bé noñ ha, inyule kôkôa i bé i ma kwo.
Minson mi Baôma	44	4	4	Ndi ngandak ikété ba ba bi emble nkwel wap i bi hémle; yak nsoñgi u bôlôm u pam jam kiki bo dikôô ditan.
Minson mi Baôma	44	4	5	I kel i bé noñ ha, baéga ba litén ni mimañ mi litén yak ni bayimbén ba kodba i Yérusalem,
Minson mi Baôma	44	4	6	lôñni ñéga biprisi le Ana, ni Kaifa, ni Yôhanes, ni Aléksandrô lôñni bôt ba lihaa bobasôna ba ñéga biprisi.
Minson mi Baôma	44	4	7	Ba téé Pétrô ni Yôhanes i ñemkété wap, ba bôdôl bat bo le: “Ni imbe ngui tole i jôl li njee ni bi bôñôl i jam lini?”
Minson mi Baôma	44	4	8	Nyonok ni mbuu mpubi, Pétrô a kal bo le: “A bé baéga ba litén ni mimañ mi litén,
Minson mi Baôma	44	4	9	ibale ba yé i kéés bés i len ini inyu jam lilam di mbôñôl bôk mut, ni yéñék ki yi njee a mboñ le i mut nu a mbôôp,
Minson mi Baôma	44	4	10	bébobasôna ni litén li Israel jolisôna, yina le i jôl li Yésu Kristô mut Nasaret, nu ni bi nol i kék, ndi Nyambe a ntugul nye ikété bawoga, ni njel yé nyen i mut nunu a téé hana i bisu binan, a bak mbôô.
Minson mi Baôma	44	4	11	Nyen a yé ‘ngok i bé baoñ ni bi tehe kiki yañga jam, yon i bi yila ngok likas i bisu.’
Minson mi Baôma	44	4	12	Jam lipe ki, tohi y’a lo bé ni njel mut numpe, inyule jôl lipe li ta bé hana ’isi le Nyambe a bi pohol ipôla bôt ba binam inyu tohol bés.”
Minson mi Baôma	44	4	13	I ngéda ba bi tehe lelaa Pétrô ni Yôhanes ba mpot ni makénd, ba yi ki le ba yé bôt ba bi ke bé i bisuklu, ba bak ki gwañga bi bôt, ba hel. Ha nyen ba sôk léba le bon ba bé lôñni Yésu.
Minson mi Baôma	44	4	14	Kiki ba bé béñge i mut a bi mbôôp a téé ha lôñni banigil bo iba, ba la bé timbhe bo to buk.
Minson mi Baôma	44	4	15	Ha nyen ba bi ti bo oda le ba nyodi ndugi i ndap bikééhene, ba pam i mbégdé, ndi bomede ba bôdôl hek pék ipôla yap,
Minson mi Baôma	44	4	16	ba kalak le: “Kii di nlama boñ lôñni bôt bana? Inyule ibabé pééna, ba mboñ hélha jam ikeñi, i nene ki i mis ma bôt ba Yérusalem bobasôna, di nla bé to tañ i jam li.
Minson mi Baôma	44	4	17	Ndi inyu boñ le hala a kônde bañ tjama ikété litén, di nyéyéi bo, di kal bo le ba pôdôs ha bañ mut nye ki nye inyu jôl li.”
Minson mi Baôma	44	4	18	Ha nyen ba bi sébél bo, ba ti bo oda le ba pot ha bañ jam jo ki jo, to niiga i jôl li Yésu.
Minson mi Baôma	44	4	19	Ndi Pétrô bo Yôhanes ba timbhe, ba kal bo le: “Ibale hala a yé loñge i mis ma Nyambe i nôgôl bé iloo Nyambe, bébomede kééhana i jam li.
Minson mi Baôma	44	4	20	Ndi inyu yés, di nla bé waa pot i mam di bi tehe, di nok ki.”
Minson mi Baôma	44	4	21	Kiki ba nkônde nyéyéi bo, ba nwas bo, inyule ba bi léba bé njom yo ki yo inyu kogse bo, ba konok litén woñi inyule bôt bobasôna ba bé ti Nyambe lipém inyu jam li bi tagbe.
Minson mi Baôma	44	4	22	Inyule i mut ba bi bôñôl i hélha jam ini ndi a mbôôp, a bééna iloo môm ma-na ma nwii.
Minson mi Baôma	44	4	23	Kiki ba nwas bo, ba ke yak bana banigil bape, ba añle bo i mam momasôna baéga biprisi lôñni mimañ mi litén ba bi kal bo.
Minson mi Baôma	44	4	24	Kiki ba nok hala, ba bédés makiñ, ba soohe Nyambe lôñ, ba kal le: “A Nwet Bayemlikok, wen u bi hek ngii ni hisi ni tuye lôñni gwom gwobisôna bi yé mukété,
Minson mi Baôma	44	4	25	wen u bi pot ni njel mbuu mpubi mu nyo u sôgôlsôgôl wés David, ngwélél woñ le: ‘Inyuki biloñ bi nyôgbe, yak mamut ma hegek pék inyu biyôglô bi mam?
Minson mi Baôma	44	4	26	Bikiñe bi nkoñ ’isi bi bi kôôba, yak baane ba kodba kiki mut wada inyu kolba Yéhôva ni Nhook wé.’
Minson mi Baôma	44	4	27	Inyule ni maliga, Hérôdé ni Pontiô Pilatô lôñni bôt ba matén ni bôt ba Israel ba bi kodba munu tison ini ikolba ngwélél woñ mpubi le Yésu, nu u bi yilha nhook,
Minson mi Baôma	44	4	28	inyu yônôs mam u bi téé i bisu bi ngéda ni ngui yoñ lôñni sômbôl yoñ.
Minson mi Baôma	44	4	29	Ndi nano, a Yéhôva, tibil emble minhanak nwap, ti yak minkol nwoñ ngui i kônde añal bañga yoñ ni makénd momasôna,
Minson mi Baôma	44	4	30	sambal ki woo woñ i mélés makon, ni i boñ biyimbne lôñni mam ma hélha i jôl li ngwélél woñ mpubi le Yésu.”
Minson mi Baôma	44	4	31	Kiki ba mal yemhe, i homa ba bé ba kôdi a nyeñg, bobasôna yaga ba yon ni mbuu mpubi, ba podok bañga i Nyambe ni makénd.
Minson mi Baôma	44	4	32	Handugi hala, limut li bahémle li bééna ñem wada ni mahoñol mada, to wada ikété yap a bi kal bé le yom yo ki yo a gwé i yé yé, ndi ba bééna mam momasôna lôñ.
Minson mi Baôma	44	4	33	Jon lôñni lipémba likeñi, baôma ba kônde bok mbôgi inyu bitugne bi Nwet le Yésu, yak konangoo i mbuma ñañ i bé i ngii yap bobasôna iloo hihéga.
Minson mi Baôma	44	4	34	Hodo, jam li bé héñél bé mut to wada, inyule i bôt bobasôna ba bééna disi tole mandap, ba bé nuñul gwo, ba lon-ga moni mi gwom bi nuñlana,
Minson mi Baôma	44	4	35	ba biak nwo i makôô ma baôma. I mbus, ba bé kap nwo inoñnaga ni yom i nsômbla hiki mut.
Minson mi Baôma	44	4	36	Yak Yôsep, nu baôma ba bé sébél ki le Barnabas (hala a nkobla le “Man nu hogbe”), man Lôk Lévi, mut loñ Kiprô,
Minson mi Baôma	44	4	37	a bééna hisi, a nuñul hio, a lona moni, a bii nwo i makôô ma baôma.
book	book_id	chapter	verse	text
Minson mi Baôma	44	5	1	Mut wada ba nsébél le Anania bona nwaa Safira ba nuñul hisi.
Minson mi Baôma	44	5	2	Ndi i mbus ni mbus, a tééda pes yada i moni, nwaa a yik hala, a lona ndigi jôga jada li moni, a bii jo isi makôô ma banigil.
Minson mi Baôma	44	5	3	Ndi Pétrô a kal le: “A Anania, inyuki u nwas le Satan a ti we makénd kayéle u nyéñ tembene mbuu mpubi i tééda jôga jada li moni mi hisi?
Minson mi Baôma	44	5	4	Ilole u nuñul hisi hi, baa hi bak bé hioñ? To ngéda u bi mal nuñul hio, baa moni mi bak bé i moo moñ? Inyuki u nhoñol i nya jam ini mukété ñem woñ? U ntembene bé bôt ba binam, ndi Nyambe.”
Minson mi Baôma	44	5	5	I ngéda a bi nok bibañga bini, Anania a kwo ’isi, a wo. Ha nyen woñi nkeñi u kwél i bôt bobasôna ba bi nok i jam li.
Minson mi Baôma	44	5	6	I mbus ha, boñge ba wanda ba telep, ba lép nye mabadô, ba kena nye, ba jô nye.
Minson mi Baôma	44	5	7	Ndi mbus jam kiki bo ngeñ aa, nwaa a jôp, a yik bé i jam li ntagbe.
Minson mi Baôma	44	5	8	Pétrô a kal nye le: “Kal le me, baa bé bo iba ni nuñul hisi inyu ndamba ini?” A kal le: “Ñ, nyaa ndamba i.”
Minson mi Baôma	44	5	9	Jon Pétrô a bi kal nye le: “Inyuki bé bo iba ni nôgla inyu noode mbuu u Yéhôva? Nun-ki, makôô ma bôt ba njô nlô woñ ma téé i nwemel, b’a kena yak we.”
Minson mi Baôma	44	5	10	I nlélém ngéda, a kwo i makôô ma Pétrô, a wo. I ngéda boñge ba wanda ba bi jôp, ba koba nye a nwo, ba kena yak nye, ba jô nye ipañ nlôm.
Minson mi Baôma	44	5	11	Jon woñi nkeñi u bi kwél likoda jolisôna lôñni i bôt bobasôna ba bi nok i mam mana.
Minson mi Baôma	44	5	12	Handugi hala, ngandak biyimbne ni mam ma hélha bi bé bôña ikété litén ni njel moo ma baôma; bobasôna ba bé kodba i libebe li Salômô li li bééna ngandak mél.
Minson mi Baôma	44	5	13	Ni maliga, mut to wada ikété bana bape a bééna bé makénd i jôp i lôñ yap; to hala, litén li bé pot loñge inyu yap.
Minson mi Baôma	44	5	14	Jam lipe ki, ngandak bahémle Nwet i bé kôndba, mamut ma bôlôm ni ma bôda.
Minson mi Baôma	44	5	15	Ba bé lona yak bakokon i minloñ minkeñi, ba biak bo ha i bon ba binañi lôñni bibuñga inyu boñ le ngéda Pétrô a mba a ntagbe, to yiye yé i tihba bahogi ikété yap.
Minson mi Baôma	44	5	16	Yak mamut ma bé waa bé lôl bitison bi nkéña Yérusalem, ma lon-ga bakokon lôñni bôt mimbuu mimbe mi bé tééñga; bobasôna ba bé témbna mbôô wap.
Minson mi Baôma	44	5	17	Ndi prisi keñi i telep, yak bôt bobasôna ba bé lôñni nye ba telep, ba bé banoñ ntôñ u Sadukai, bobasôna ba yon ni njôñ.
Minson mi Baôma	44	5	18	I mbus, ba gwel baôma, ba ha bo i ndap mok i tison.
Minson mi Baôma	44	5	19	Ndi ni juu, añgel Yéhôva i yibil makôga ma ndap mok, i pémés bo, i kal le:
Minson mi Baôma	44	5	20	“Kena, telbana i témpel, ni waa bañ to añle bôt bibañga bi niñ gwobisôna.”
Minson mi Baôma	44	5	21	Kiki ba nok hala, ba jôp i témpel ni maye ma kel, ba bôdôl niiga. I ngéda prisi keñi lôñni bôt ba bé ni nye ba bi lo, ba kot Ntôñ bakéés bakeñi ni ntôñ wonsôna u mimañ mi bon ba Israel; i mbus, ba ep bagwélél i ndap mok le ba lona bo baôma.
Minson mi Baôma	44	5	22	Ndi ngéda bagwélél ba bi pam nyoo, ba koba bé bo ikété ndap mok. Ba témb, ba añal i jam li bi tagbe,
Minson mi Baôma	44	5	23	ba kal le: “Di nkoba le ndap mok i yé nkwéhék loñge loñge, yak batat ba téé i makôga, ndi kiki di nyibil yo, di nkoba bé to mut mukété.”
Minson mi Baôma	44	5	24	I ngéda ñane batat témpel lôñni ñéga biprisi ba bi nok bibañga bi, ba hel ngandak, ba badbaga lelaa mam ma ga sôk.
Minson mi Baôma	44	5	25	Ndi mut wada a lo, a añle bo le: “Nuna-ki, i bôt ni nha mok, ba téé i témpel, ba niigaga limut.”
Minson mi Baôma	44	5	26	Ha nyen ñane batat témpel a ke i témpél lôñni bagwélél bé, a lona bo, ndi ba bi gwélél bé ngui inyule ba bé kon woñi le limut li tiga ôm bo ngok.
Minson mi Baôma	44	5	27	Jon ba bi lona bo, ba téé bo i bisu bi Ntôñ bakéés bakeñi. I mbus, prisi keñi i kahal bat bo mambadga,
Minson mi Baôma	44	5	28	i kal le: “Di bi ti yaga bé oda le ni niiga ha bañ i jôl lini, ndi nuna-ki, ni nyônôs Yérusalem ni biniigana binan, ni yé ki nnaYak i kéhi matjél ma mut nu i ngii yés.”
Minson mi Baôma	44	5	29	Pétrô lôñni bana baôma bape ba timbhe, ba kal le: “Di nlama nôgôl Nyambe kiki ñane iloo bôt.
Minson mi Baôma	44	5	30	Nyambe nu basôgôlsôgôl bés a bi tugul Yésu, nu ni bi péni i kék, ni nol ki nye.
Minson mi Baôma	44	5	31	Nyambe a bi bédés nye i woo wé walôm, le a ba Mbôgna ni Ntohol inyu ti Israel hielñem lôñni nwéhél i bibéba.
Minson mi Baôma	44	5	32	Di yé ki mbôgi i mam mana, nlélém kiki mbuu mpubi, u Nyambe a bi ti i bôt ba nôgôl nye kiki ñane.”
Minson mi Baôma	44	5	33	I ngéda ba bi nok hala, ba unup iloo hihéga, ba yéñ le ba nol bo.
Minson mi Baôma	44	5	34	Ndi Farisai yada ba nsébél le Gamaliel, a telep ikété Ntôñ bakéés bakeñi; a bé malét mbén Môsi nu bôt ba bé diihe ngandak, a ti oda le ba pémés ndugi bo i mbégdé inyu ndék ngéda.
Minson mi Baôma	44	5	35	I mbus, a kal bo le: “A bôt ba Israel, yoña yihe ni jam ni nyéñ boñ i bôt bana.
Minson mi Baôma	44	5	36	Kiki hihéga, i dilo di bi tagbe, Téuda a bi telep, a kadba le a yé bañga mut, yak ngandak bôlôm, jam kiki bo mbôgôl ina, i jôp mu ntôñ wé. Ndi ba bi nol nye, Yak i bôt bobasôna ba bé noñ nye, ba sanda, ba lém.
Minson mi Baôma	44	5	37	I mbus yé, mut Galiléa le Yuda a telep i dilo di ñañga bôt, a ôt bôt i mbus yé. Ndi i mut nu a bi wo, Yak i bôt bobasôna ba bé noñ nye ba tjama.
Minson mi Baôma	44	5	38	Jon, hala kiki mam ma yé hala, me nkal bé le, ni bana bañ jam jo ki jo lôñni i bôt bana, ndi nwaha bo nwee. Inyule ibale jam lini tole nson unu u nlôl ni bôt ba binam, w’a tjiba;
Minson mi Baôma	44	5	39	ndi ibale u nlôl ni Nyambe, n’a la bé tjé bo. Yoña yihe inyule i nla ba le Nyambe nyemede nyen ni yé i jôs.”
Minson mi Baôma	44	5	40	Ha nyen ba bi emble maéba mé, ba sébél baôma, ba bép bo, ba ti bo oda le ba pot ha bañ i jôl li Yésu; i mbus, ba nwas bo le ba kenek.
Minson mi Baôma	44	5	41	Ha nyen ba bi nyodi i bisu bi Ntôñ bakéés bakeñi, ba konok maséé inyule ba bi éña kiki bôt ba kôli kôhna wonyuu inyu jôl jé.
Minson mi Baôma	44	5	42	Hiki kel, i témpel lôñni i mandap ni mandap, ibabé waa, ba bi kônde niiga ni añal ñañ nlam inyu Kristô le Yésu.
book	book_id	chapter	verse	text
Minson mi Baôma	44	6	1	Mu dilo di, kiki banigil ba bé bôl, Lôk Yuda i i mpot hop Grikia i bôdôl tjelel le Lôk Yuda i i mpot hop Lôk Héber i nyoñ bé ngéda ni biyik gwap bi bôda i likap li bijek li hiki kel.
Minson mi Baôma	44	6	2	Ha nyen jôm ni iba ba bi kot limut li banigil, ba kal le: “I ta bé loñge le di yék bañga i Nyambe inyu kap bijek i bitéblé.
Minson mi Baôma	44	6	3	Jon, a lôktata, bébomede pohlana bôlôm basaambok ba ba gwé jôl lilam ipôla nan, ba bak nyonok ni mbuu mpubi lôñni pék, le ndi di téé bo munu nson unu u yé nseñ;
Minson mi Baôma	44	6	4	ndi bés d’a téñbe ni masoohe lôñni nson u niiga bañga i Nyambe.”
Minson mi Baôma	44	6	5	I jam ba bi kal li lémél limut jolisôna; i mbus, ba pohol Stéfanô, mut nu a bé nyonok ni hémle lôñni mbuu mpubi, bona Filipô, ni Prôkôrô, ni Nikanô, ni Timôn, ni Parména, ni Nikôlaô, mut Antiôkia nu a bi jôp i base Lôk Yuda.
Minson mi Baôma	44	6	6	Ba lona bo i bisu bi baôma; kiki ba mal soohe, baôma ba kéhi moo i ngii yap.
Minson mi Baôma	44	6	7	Hala a bi boñ le bañga i Nyambe i kônde tjama, nsoñgi u banigil u bé kônde bet ngandak i Yérusalem; yak limut li bôt likeñi li biprisi li yila bahémle.
Minson mi Baôma	44	6	8	Ndi Stéfanô a bé lémél Nyambe ngandak, a bak nyonok ni lipémba, a boñok ki mam ma hélha ni biyimbne bikeñi ikété litén.
Minson mi Baôma	44	6	9	Ndi bôt bahogi ikété Ndap bibégés, ba bé sébél le Bapam minkôm, ba lo lôñni bôt bahogi ba Kiréné ni ba Aléksandria, yak ni bôt bape ba nlôl i Kilikia ni i Asia, inyu pééna ni Stéfanô.
Minson mi Baôma	44	6	10	Ndi kiki a bé pot ni pék lôñni mbuu mpubi, ba bi la bé kolba nye.
Minson mi Baôma	44	6	11	Ha nyen ba bi tinde bôt bisôsôli i kal le: “Di nok nye a mpot mam inyu ôbôs jôl li Môsi ni li Nyambe.”
Minson mi Baôma	44	6	12	I mbus, ba tinde limut ni mimañ mi litén lôñni bayimbén i unup; ba kwél ki nye i nyuu kunda yada, ba gwel nye ni ngui, ba kena nye i Ntôñ bakéés bakeñi.
Minson mi Baôma	44	6	13	Ba lona ki bôt ba mbôgi bitembee, bon ba kal le: “I mut nunu a nwaa bé pot mam ikolba homa mpubhaga nunu ni ikolba mbén Môsi.
Minson mi Baôma	44	6	14	Kiki hihéga, di nok nye a nkal le i mut Nasaret nu le Yésu a’ bôk i homa nunu, a heñel bilem Môsi a bi ti bés.”
Minson mi Baôma	44	6	15	Kiki i bôt bobasôna ba bé ba yii i ndap Ntôñ bakéés bakeñi ba bé nun nye siim, ba tehe le su wé u yé kiki su añgel.
book	book_id	chapter	verse	text
Minson mi Baôma	44	7	1	Ndi prisi keñi i kal le: “Baa hala nyen mam ma yé?”
Minson mi Baôma	44	7	2	Stéfanô a timbhe le: “A bôt, a lôk kéé ni botata, emblana. Nyambe nu lipém a bi pémél sôgôlsôgôl wés Abraham ngéda a bé i Mésôpôtamia, ilole a nlo i yééne i Haran,
Minson mi Baôma	44	7	3	a kal nye le: ‘Nyodi i loñ yoñ ni i lihaa joñ, ke i loñ m’a unda we.’
Minson mi Baôma	44	7	4	Ha nyen a nyodi i loñ Kaldéa, a ke i yééne i Haran. I mbus nyemb isañ, a nyodi nyoo, Nyambe a boñ nye le a lo a yén munu nkoñ unu i het ni nyééne nano.
Minson mi Baôma	44	7	5	Ndi a bi ti bé nye ngababum munu, to hisi i het a yé le a tééne libal jé; a bôn ndik le a nti nye i nkoñ u le u ba inyu yé ni inyu mbôda yé i mbus yé, to hala kiki a bé ngi bana man.
Minson mi Baôma	44	7	6	Nyambe a kal nye le mbôda yé y’a ba bakén ba bôt i loñ i i ta bé yap, ni le bôt ba ga yilha bo minkol, ba tééñga ki bo mbôgôl nwii ina.
Minson mi Baôma	44	7	7	Nyambe a kal ki le: ‘M’a kéés i loñ y’a sélha bo kiki minkol; ndi mbus mam mana, b’a nyodi mu loñ i, ba bégés ki me hana homa nunu.’
Minson mi Baôma	44	7	8	“Nyambe a bi boñ ki malômbla ma likwee lôñni nye, a yila isañ Isak, a kwee nye i hilo hi nyônôs juem; i mbus, Isak a yila isañ Yakôb, yak Yakôb a yila isañ jôm li basañ ba lihaa ni iba.
Minson mi Baôma	44	7	9	Basañ ba lihaa ba kil Yôsep njôñ, ba nuñul nye i Égiptô. Ndi Nyambe a bé lôñni nye,
Minson mi Baôma	44	7	10	a tohol nye ikété mandutu mé momasôna, a ti nye pék, a boñ ki le a lémél Faraô, kiñe Égiptô. Faraô a téé nye ngomin le a énél Égiptô ni ndap yé yosôna.
Minson mi Baôma	44	7	11	Ndi njal i kwo i Égiptô yosôna ni i loñ Kanaan, ñ, njiiha keñi yaga; basôgôlsôgôl bés ba bé léba bé yom i je.
Minson mi Baôma	44	7	12	Yakôb a nok le bijek bi yé i Égiptô, a ep basôgôlsôgôl bés nyoo lisañ li bisu.
Minson mi Baôma	44	7	13	Lisañ li nyônôs iba, Yôsep a boñ le lôkisañ i yi nye, yak Faraô a yi lihaa li Yôsep.
Minson mi Baôma	44	7	14	Ha nyen Yôsep a bi ep nwin, a sébél Yakôb, isañ, ni bôt bé ba lihaa bobasôna le ba nyodi i loñ Kanaan; bobasôna ba bé môm masaambok ma bôt ni batan.
Minson mi Baôma	44	7	15	Jon Yakôb a bi sôs i Égiptô, nyoo ki nyen a bi wél, yak basôgôlsôgôl bés.
Minson mi Baôma	44	7	16	Ba begee mim nwap, ba kena nwo i Sikem, ba jô nwo i soñ Abraham a bi somb ni moni mi silba yak bon ba Hamor i Sikem.
Minson mi Baôma	44	7	17	“Kiki ngéda i bé kôôge le mbônga Nyambe a bi ti Abraham u yon, litén li keñep, li bôl ki i Égiptô,
Minson mi Baôma	44	7	18	letee kiñe ipe i telep i Égiptô, kiñe i i bi yi bé Yôsep.
Minson mi Baôma	44	7	19	I bi gwélél mandon inyu kolba litén jés; lôñni béba ñem, i nyégsa basañ i tjôô minkéñéé nwap mi bon le mi niñ bañ.
Minson mi Baôma	44	7	20	Ha ngéda i nyen Môsi a bi gwééne; a bé nlam iloo hihéga. Ba nyuñus nye sôñ aa i ndap isañ.
Minson mi Baôma	44	7	21	Ndi ngéda ba bi tjôô nye, ngond Faraô i yoñ nye, i néñés nye kiki man wé.
Minson mi Baôma	44	7	22	Jon ba bi niiga Môsi pék yosôna i bôt ba Égiptô. Ni maliga, a bééna bipôdôl bi ngui lôñni minson mi ngui.
Minson mi Baôma	44	7	23	“I ngéda a bi pamna môm ma-na ma nwii, i lo nye i ñem le a yuuga lôkisañ yé, bon ba Israel.
Minson mi Baôma	44	7	24	Kiki a ntehe ba ntééñga wada wap, a sôñ nye, a nol man Égiptô inyu pun nu ba bé tééñga.
Minson mi Baôma	44	7	25	A bé hoñol le lôkisañ y’a nok le Nyambe a yé i ti bo tohi ni woo wé, ndi ba bi nok bé hala.
Minson mi Baôma	44	7	26	I kel i bé noñ ha, a koba bo ba njo, a noode boñ le ba kôp nsañ ipôla yap, a kal le: ‘A bôt, ni yé lisañ li bôt. Inyuki ni njo bisañ bé ni bé?’
Minson mi Baôma	44	7	27	Ndi nu a bé tééñga mut wé libôk a nyuge Môsi, a kal le: ‘Njee a ntéé we ñane ni nkéés i ngii yés?
Minson mi Baôma	44	7	28	Baa u nsômbôl nol me kiki u bi nol man Égiptô yani?’
Minson mi Baôma	44	7	29	Kiki a nok hala, Môsi a ke ngwéé, a niñ kiki nkén mut i loñ Midian, nyoo nyen a bi bana bon bôlôm iba.
Minson mi Baôma	44	7	30	“I mbus môm ma-na ma nwii, añgel i pémél nye i ñoñ u Hikôa Sinai ikété lindômbôô li hié li man e biloo.
Minson mi Baôma	44	7	31	Môsi a hel ngandak inyu jam a bi tehe. Ndi kiki a bé tiige bebee inyu tibil béñge, a nok kiñ i Yéhôva i nkal le:
Minson mi Baôma	44	7	32	‘Men me yé Nyambe nu basôgôlsôgôl boñ, Nyambe nu Abraham, nu Isak ni nu Yakôb.’ Môsi a bôdôl sehla, a bana ha bé makénd i kônde tiige bebee.
Minson mi Baôma	44	7	33	Yéhôva a kal nye le: ‘Héya bitamb i makôô moñ, inyule i homa u tééne a yé hisi hipubhaga.
Minson mi Baôma	44	7	34	Me ntibil yaga tehe ndééñga i litén jem li li yé i Égiptô, me nok ki njelel yap, jon me nsôs inyu tohol bo. Nano lo, m’a om we i Égiptô.’
Minson mi Baôma	44	7	35	I nlélém Môsi ba bi tañba, ba kal le: ‘Njee a ntéé we ñane ni nkéés?’ Nye yaga nyen Nyambe a bi ep le a ba ñane ni ntohol ni njel añgel i i bi pémél nye i man e biloo.
Minson mi Baôma	44	7	36	I mut nunu a bi pamna bo, a boñok bihélha bi mam ni biyimbne i Égiptô, i Tuye Nkôibaga ni i ñoñ môm ma-na ma nwii.
Minson mi Baôma	44	7	37	“I Môsi nu nyen a bi kal bon ba Israel le: ‘Nyambe a’ pémhene bé mpôdôl kiki me ipôla lôkisoñ nan.’
Minson mi Baôma	44	7	38	Nyen a bé lôñni litén li Israel i ñoñ; a bé nyoo ni añgel i i bi pôdôs nye i Hikôa Sinai lôñni basôgôlsôgôl bés, a kôhna bibañga bipubi bi boga inyu ti bés.
Minson mi Baôma	44	7	39	Basôgôlsôgôl bés ba tjél nôgôl nye, ndi ba kôm nye mbus, ba témb i Égiptô ikété miñem nwap,
Minson mi Baôma	44	7	40	ba kal Arôn le: ‘Bôñôl bés banyambe ba b’a bôk bés i bisu. Inyule di nyi bé i jam li mpémél Môsi nu a bi nyodna bés i loñ Égiptô.’
Minson mi Baôma	44	7	41	Mu dilo di nyen ba bi uñgus man nyaga, ba sémél sat sesema, ba bôdôl kon maséé lôñni minson mi moo map.
Minson mi Baôma	44	7	42	Jon Nyambe a bi kôm bo mbus, a nwas bo le ba béghak ntôñ gwét u ngii, kiki i yé ntilga ikété kaat i bapôdôl le: ‘A ndap Israel, me bé nyen ni bi ti makébla ni bisesema môm ma-na ma nwii i ñoñ, hala bé?
Minson mi Baôma	44	7	43	Ndi ndap libadô i Môlôk ni hiôdôt hi nyambe le Refan gwon ni bi begee, biôñgba ni bi boñ inyu bégés gwo. Jon m’a kena bé i minkôm i homa nu a yé haa iloo Babilôn.’
Minson mi Baôma	44	7	44	“Basôgôlsôgôl bés ba bééna ndap libadô i mbôgi i ñoñ, ndik kiki Nyambe a bi ti oda ngéda a pôdôs Môsi le a boñ yo inoñnaga ni i ndémbél a bi tehe.
Minson mi Baôma	44	7	45	I mbus, basôgôlsôgôl bés ba bi yoñ i ndap libadô i, ba jôbna yo ikété nkoñ u biloñ bipe ngéda ba bé ke lôñni Yôsua, biloñ Nyambe a bi luhul i bisu bi basôgôlsôgôl bés. I bi yén hana letee ni dilo di David.
Minson mi Baôma	44	7	46	David a bé lémél Nyambe, a bat nye le a ti nye bisai i oñ homa liyééne inyu Nyambe nu Yakôb.
Minson mi Baôma	44	7	47	Ndi Salômô nyen a bi ôñôl nye ndap.
Minson mi Baôma	44	7	48	Ndi Nungingii a nyééne bé i mandap ba ñoñ ni moo, kiki mpôdôl a nkal le:
Minson mi Baôma	44	7	49	‘Yéhôva a nkal le: “Ngii i yé yééne yem ane, yak hisi hi yé kéhne yem makôô. Umbe ntén ndap n’a ôñôl me? Tole hee ni yé le ni ôñôl me homa linôyôi?
Minson mi Baôma	44	7	50	Baa woo wem bé won u bi hek i gwom bini gwobisôna?”’
Minson mi Baôma	44	7	51	“A bôt ba ño mbe, bongikweeba i miñem ni i maôô, ni nkolba mbuu mpubi ngéda yosôna; kiki basôgôlsôgôl banan ba bi boñ, nlélém jam won ni mboñ.
Minson mi Baôma	44	7	52	Numbe mpôdôl basôgôlsôgôl banan ba bi tééñga bé? Ñ, ba bi nol i bôt ba bi legel malo ma mut telepsép i bisu bi ngéda; ndi nano, bé ni nliibana nye, ni nol ki nye,
Minson mi Baôma	44	7	53	bé ba ni bi kôhna mbén Môsi ni njel biañgel ndi ni tééda bé yo.”
Minson mi Baôma	44	7	54	Kiki ba nok ndigi i mam mana, ba unup iloo hihéga, ba bôdôl jél nye masoñ.
Minson mi Baôma	44	7	55	Ndi kiki a bé nyonok ni mbuu mpubi, a bok mis i ngii, a tehe lipém li Nyambe, yak Yésu Kristô a téé i woo walôm u Nyambe,
Minson mi Baôma	44	7	56	a kal le: “Nuna-ki, me yé i tehe ngii i nyibla, ni Man mut a téé i woo walôm u Nyambe.”
Minson mi Baôma	44	7	57	Ha nyen ba lond ni kiñ yap yosôna, ba lô maôô ni moo map, bobasôna ba kwo nye nyuu ngélé yada.
Minson mi Baôma	44	7	58	I mbus, ba pémés nye i tison, ba bôdôl ôm nye ngok. Bôt ba mbôgi ba bii mambot map i makôô ma mañge wanda wada nu ba bé sébél le Saulô.
Minson mi Baôma	44	7	59	Kiki ba bé leñ Stéfanô ngok, a yemhe le: “A Nwet Yésu, leege niñ yem.”
Minson mi Baôma	44	7	60	I mbus, a ôm maboñ ’isi, a lond ni kiñ keñi le: “A Yéhôva, u soñgle bañ bo i béba ini.” Kiki a mal pot hala, a wo.
book	book_id	chapter	verse	text
Minson mi Baôma	44	8	1	Ndi yak Saulô a bi ti kiñ yé le ba nol Stéfanô. Ibôdôl ni kel i, ndééñga keñi i kwél likoda li Yérusalem; u héya baôma, banigil bobasôna ba tjama mu minkoñ mi Yudéa ni mi Samaria.
Minson mi Baôma	44	8	2	Ndi bôt ba ba nkon Nyambe woñi ba begee mim u Stéfanô le ba jô wo, ba ee ki nye ngandak.
Minson mi Baôma	44	8	3	Ha nyen Saulô a bi bôdôl tééñga likoda iloo hihéga. A bé jôp ndap i mbus ndap, a pémhak bôlôm kiki bôda i mbégdé, a leñek bo i ndap mok.
Minson mi Baôma	44	8	4	Ndi i bôt ba bi sanda, ba ke ikété nkoñ, ba añlak ñañ nlam u bañga i Nyambe.
Minson mi Baôma	44	8	5	Ha nyen Filipô a bi sôs i tison Samaria, a bôdôl tééne bo likalô inyu Kristô.
Minson mi Baôma	44	8	6	Ni ñem wada, limut li bé sédi ôô i nok i mam Filipô a bé kal, ba emblege nye, ba béñgege ki biyimbne a bé boñ.
Minson mi Baôma	44	8	7	Inyule ngandak i bééna mimbuu mimbe, nwon mi bé pam, mi londok ni ngui. Handugi hala, ngandak i i bé bibôk bi bôt ni bôt ba nlem i bé témbna mbôô wap.
Minson mi Baôma	44	8	8	Jon tison yosôna i bi yon ni maséé.
Minson mi Baôma	44	8	9	Ndi mut wada ba nsébél le Simôn a bé mu tison i, a bé mut makañ i ngéda bisu, a boñok mam ma hélha i loñ Samaria, a kadbaga le a yé bañga mut.
Minson mi Baôma	44	8	10	Bôt bobasôna, ibôdôl yak nu a nlôôha ntitigi ikepam yak nu a nlôôha nkeñi, ba bé sédi ôô i emble nye, ba kalak le: “I mut nunu a yé Lipémba li Nyambe, li li nsébla le Likeñi.”
Minson mi Baôma	44	8	11	Jon ba bé sédi ôô i emble nye inyule a bi hélés bo ntandaa ngéda ni makañ mé.
Minson mi Baôma	44	8	12	Ndi ngéda ba bi hémle Filipô nu a bé añal ñañ nlam u Ane Nyambe ni jôl li Yésu Kristô, bôlôm ni bôda ba kôhna sôble.
Minson mi Baôma	44	8	13	Yak Simôn nyemede a bôdôl hémle, kiki a nkôhna sôble, a kônde yén ni Filipô; hala a bé hélés nye i tehe biyimbne ni mimpémba mi mam minkeñi mi mi bé bôña.
Minson mi Baôma	44	8	14	Kiki baôma i Yérusalem ba nok le Samaria a neebe bañga i Nyambe, ba ômle bo Pétrô bo Yôhanes;
Minson mi Baôma	44	8	15	ha nyen ba bi sôs nyoo, ba soohe inyu yap le ba kôhna mbuu mpubi.
Minson mi Baôma	44	8	16	Inyule u bé ngi sôs i ngii to wada wap, ndi ba bi kôhna ndik sôble i jôl li Nwet le Yésu.
Minson mi Baôma	44	8	17	I ngéda ba bi kéhi moo i ngii yap, ba kôhna mbuu mpubi.
Minson mi Baôma	44	8	18	Ndi kiki Simôn a bi tehe le bôt ba nkôhna mbuu mpubi ngéda baôma ba nkéhi moo i ngii yap, a noode ti bo moni,
Minson mi Baôma	44	8	19	a kal le: “Tina yak me i kunde ini, inyu boñ le tonjee mut me nkéhi moo i ngii yé, a kôhna mbuu mpubi.”
Minson mi Baôma	44	8	20	Ndi Pétrô a kal nye le: “We ni silba yoñ ni tjiba, inyule u nhoñol le ni moni, u nla somb likébla Nyambe a nti yañga.
Minson mi Baôma	44	8	21	U gwé bé ngaba to jôga munu nson unu, inyule ñem woñ u téé bé sép i mis ma Nyambe.
Minson mi Baôma	44	8	22	Jon tam i béba yoñ ini, u yemhe ki Yéhôva le, ibale hala a nla bôña, a nwéhél we mahoñol mabe ma ñem woñ;
Minson mi Baôma	44	8	23	inyule me ntehe le u yé mbôñ i nlol ni nkol u ngitelepsép.”
Minson mi Baôma	44	8	24	Simôn a timbhe, a kal bo le: “Bébomede ni yemhe Yéhôva inyu yem le ndi jam to jada mu mam ni mpot li kwél bañ me.”
Minson mi Baôma	44	8	25	Jon ngéda ba bi mal bok mbôgi i nya i yôni, ba mal ki añal bañga i Yéhôva, ba bôdôl témb i Yérusalem. Mu njel, ba bé añal ñañ nlam i ngandak mambai ma bôt ba Samaria.
Minson mi Baôma	44	8	26	Ndi añgel Yéhôva i pôdôs Filipô, i kal le: “Telep, ke i nwelmbok, mu njel i nyodi i Yérusalem inyu sôs i Gasa.” (I nloñ u, u yé i ñoñ.)
Minson mi Baôma	44	8	27	Ha nyen a bi telep, a ke, ndi nuna-ki, mut Étiôpia wada nu a bé nwak, a bé mut nu a bééna kunde isi énél i Kandaké, kiñemuda Étiôpia, nyen a bé tééda ki nkus wonsôna u kiñemuda. A bé i Yérusalem inyu bégés Nyambe,
Minson mi Baôma	44	8	28	ndi a bé témb i nyeni, a bak a yii ikété kak yé, a añak kaat i mpôdôl Yésaya makeñi.
Minson mi Baôma	44	8	29	Ha nyen mbuu u kal Filipô le: “Ke nyoo, tiige bebee ni i kak ii.”
Minson mi Baôma	44	8	30	Filipô a ke ngwéé ipañ kak, a nok nye a ñañ kaat i mpôdôl Yésaya makeñi, a bat nye le: “Baa u ntibil toi nok yom u yé i añ?”
Minson mi Baôma	44	8	31	A timbhe le: “Ni maliga, lelaa me yé le me nok ibale mut a niiga bé me?” Ha nyen a yemhe Filipô le a bet, a yén lôñni nye.
Minson mi Baôma	44	8	32	Ndi ini pes i Bitilna yon a bé añ: “Kiki ntômba, ba bi kena nye inyu nol nye; kiki man ntômba nu a mpot bé i bisu bi nu a ñend nye, hala nyen a nyibil bé nyo wé.
Minson mi Baôma	44	8	33	I ngéda ba bé wéha nye nyuu, ba bi nim nye mbagi sép. Njee a ga añal mam momasôna ma hiai hié? Inyule ba bi héya niñ yé hana ’isi.”
Minson mi Baôma	44	8	34	I mbus, nwak u kal Filipô le: “Soho, inyu njee mpôdôl a mpot i mam mana? Inyu yé nyemede tole inyu mut numpe?”
Minson mi Baôma	44	8	35	Filipô a yoñ hop, a bôdôl ni tilna i, a añle nye ñañ nlam inyu Yésu.
Minson mi Baôma	44	8	36	Ndi kiki ba bé ke mu njel, ba pam i homa malép ma yé, ha nyen nwak u kal le: “Nun-ki! Malép mana; kii i nkéñ me njel i kôhna sôble?”
Minson mi Baôma	44	8	37	——
Minson mi Baôma	44	8	38	Ha nyen nwak u ti oda le ba téé kak; i mbus, Filipô lôñni nwak ba sôs, ba jôp ikété malép, Filipô a sôble nye.
Minson mi Baôma	44	8	39	Kiki ba mpémél ikété malép, mbuu u Yéhôva u pala nyodna Filipô ha; nwak u tehe ha bé nye, ndi u noñ njel yé, u konok maséé.
Minson mi Baôma	44	8	40	Ndi Filipô a ke i Asdôd, a ke mu nkoñ, a kôndge añal ñañ nlam ikété bitison gwobisôna letee a pam i Kaisaréa.
book	book_id	chapter	verse	text
Minson mi Baôma	44	9	1	Ndi Saulô a bé a ngi pélék ni hiun ni manola ikolba banigil ba Nwet, a hanak le a nol bobasôna; jon a bi ke yak prisi keñi,
Minson mi Baôma	44	9	2	a bat le ba ti nye bikaat inyu unda i mandap ma bibégés i Damaskô, le ndi tonjee a nkoba le a yé mukété Njel i, bôlôm to bôda, a lona bo nkañak i Yérusalem.
Minson mi Baôma	44	9	3	Kiki a bé ke liké, a pam bebee ni Damaskô; kunda yada, mapubi ma lôl i ngii, ma béyéi nye, ma kéña nye,
Minson mi Baôma	44	9	4	a kwo ’isi, a nok kiñ i nkal nye le: “A Saulô, a Saulô, inyuki u ntééñga me?”
Minson mi Baôma	44	9	5	A bat le: “U yé njee, a Nwet?” Kiñ i kal le: “Men me yé Yésu, nu u ntééñga.
Minson mi Baôma	44	9	6	Ndi telep, jôp ikété tison, b’a kal we i jam u nlama boñ.”
Minson mi Baôma	44	9	7	I bôt ba bé i liké lôñni nye ba hel, kayéle buk to yada i bé pam bé bo nyo; ba bé nok yaga kiñ, ndi ba bé tehe bé to mut.
Minson mi Baôma	44	9	8	I mbus, Saulô a nyodi ’isi, to hala kiki mis mé ma bé nyiblak, a bé tehe bé to yom. Ha nyen ba bi gwel nye woo, ba kena nye i Damaskô.
Minson mi Baôma	44	9	9	A bi yén dilo daa, a tehna bé, a je bé, to nyo a nyo bé.
Minson mi Baôma	44	9	10	Nnigil wada ba bé sébél le Anania a bé i Damaskô; Nwet a kal nye ikété yiinda le: “A Anania!” A kal le: “Me nunu, a Nwet.”
Minson mi Baôma	44	9	11	Nwet a kal nye le: “Telep, ke i nloñ ba nsébél le Sép, yéñ mut a nsébla le Saulô, mut Tarsô, i ndap Yuda. Nun-ki, a yé i soohe,
Minson mi Baôma	44	9	12	ikété yiinda, a ntehe mut ba nsébél le Anania a njôp, a kéhi moo i ngii yé, le ndi a témb a tehna.”
Minson mi Baôma	44	9	13	Ndi Anania a timbhe le: “A Nwet, me nok ngandak bôt i mpot inyu mut nu, inyu béba yosôna a bi boñ bapubhaga boñ i Yérusalem.
Minson mi Baôma	44	9	14	Yak hana, baéga biprisi ba nti nye kunde i gwel bôt bobasôna ba nsima jôl joñ.”
Minson mi Baôma	44	9	15	Ndi Nwet a kal nye le: “Jôp i njel! Inyule i mut nunu a yé kiki ébél me mal pohol inyu añal jôl jem i biloñ bipe, i bisu bi bikiñe lôñni bon ba Israel.
Minson mi Baôma	44	9	16	Inyule m’a tibil yaga unda nye mandutu momasôna a ga nok inyu jôl jem.”
Minson mi Baôma	44	9	17	Ha nyen Anania a bi ke, a jôp mu ndap, a kéhi moo i ngii yé, a kal le: “A Saulô, a mankéé, Nwet le Yésu nu a bi pémél we i njel ngéda u bé lo, a ñep me le ndi u témb u tehna, u yon ki ni mbuu mpubi.”
Minson mi Baôma	44	9	18	I nlélém ngéda, gwom bi bé pôna maloi bi nyodi nye i mis, bi kwo ’isi, a témb a tehna. I mbus, a telep, a kôhna sôble;
Minson mi Baôma	44	9	19	kiki a nje ndék bijek, a témbna ngui yé. A bi yén ndék dilo lôñni banigil i Damaskô;
Minson mi Baôma	44	9	20	i mbus ndék ngéda, a bôdôl téé likalô inyu Yésu ikété mandap ma bibégés, a kalak le a yé Man Nyambe.
Minson mi Baôma	44	9	21	Ndi i bôt bobasôna ba bé emble nye ba bé nhelek, ba kalak le: “Baa i mut nunu bé nyen a bi nai ni tééñga i bôt ba nsima i jôl lini i Yérusalem? Baa a bi lo bé hana ni mahoñol le a gwel bo, a kena bo yak baéga biprisi?”
Minson mi Baôma	44	9	22	Ndi Saulô a bé kônde bana ngui, a hélhak Lôk Yuda i i niñ i Damaskô, a tiblak yaga unda le Yésu a yé Kristô.
Minson mi Baôma	44	9	23	I mbus ngandak dilo, Lôk Yuda i ôô jimb le i nol nye.
Minson mi Baôma	44	9	24	Ndi Saulô a yi le ba ñôô jimb inyu yé. Ba bé tat ki manwemel ma tison juu ni njamuha inyu nol nye.
Minson mi Baôma	44	9	25	Jon banigil bé ba bi yoñ nye, ba ha nye ikété sel ikeñi, ba tégbaha nye i winda, ba suhus nye ni juu i mbus lipénd.
Minson mi Baôma	44	9	26	Kiki a mpam i Yérusalem, a boñ biliya i ba lôñni banigil, ndi bobasôna ba bé kon nye woñi, inyule ba bé hémle bé le a nyila nnigil.
Minson mi Baôma	44	9	27	Inyu hala nyen Barnabas a bi hôla nye, a kena nye yak baôma, a tibil toñle bo lelaa Saulô a bi tehe Nwet mu njel, ni kiki Nwet a bi pôdôs Saulô, ni lelaa Saulô a bi pot i Damaskô ni makénd i jôl li Yésu.
Minson mi Baôma	44	9	28	Ha nyen a bi yén ni bo, a bedek, a sôhôk i Yérusalem, a podok ni makénd i jôl li Nwet.
Minson mi Baôma	44	9	29	A bé pot, a péénaga ni Lôk Yuda i i mpot hop Grikia, ndi bo ba bé noode nol nye.
Minson mi Baôma	44	9	30	Kiki lôk kéé i nyi hala, i boñ le a sôs i Kaisaréa; i mbus, i ep nye i Tarsô.
Minson mi Baôma	44	9	31	Ni maliga, ha nyen likoda ikété Yudéa yosôna, ni Galiléa, ni Samaria, li bi bana nsañ, li holok; yak nsoñgi u banigil u bé bet hala kiki ba bé kon Yéhôva woñi, ba niñik ikété hogbe i mbuu mpubi.
Minson mi Baôma	44	9	32	Ndi kiki Pétrô a bé ke mu nkoñ u wonsôna, a sôs inyu tehe bapubhaga ba ba nyééne i Lida.
Minson mi Baôma	44	9	33	A koba mut wada nyoo, nu ba nsébél le Énéa; hala a bé nwii juem le a bé nyodi bé i nañi yé inyule a bé ñambge mut.
Minson mi Baôma	44	9	34	Pétrô a kal nye le: “A Énéa, Yésu Kristô a mélés kon woñ. Telep, bôñgôl nañi yoñ.” I nlélém ngéda, a telep.
Minson mi Baôma	44	9	35	I ngéda bôt bobasôna ba nyééne i Lida ni i tegep mbok i Sarôn ba bi tehe i jam li bi pémél Énéa, ba yila bahémle ba Nwet.
Minson mi Baôma	44	9	36	Ndi nnigil wada a bé i Yôpé, jôl jé le Tabita, hala a nkobla le “Dorkas.” A bé boñ ngandak minson minlam, a tinak ngandak makébla ma konangoo.
Minson mi Baôma	44	9	37	Ndi mu dilo di, a kwo kon, a wo. Ha nyen ba bi nugus nye, ba niñi nye i tuñ i ndap ngii.
Minson mi Baôma	44	9	38	Kiki Lida a bé bebee ni Yôpé, i ngéda banigil ba bi nok le Pétrô a yé mu tison i, ba ep bôt iba inyu soohe nye le: “Soho, pala lo i béhni.”
Minson mi Baôma	44	9	39	Ha nyen Pétrô a bi telep, a ke lôñni bo. Kiki a mpam, ba kena nye i tuñ i ndap ngii; biyik bi bôda gwobisôna bi lo nye ipañ, bi eek, bi undga nye ngandak mambot ni mabadô Dorkas a bi kôñôl ngéda a bé lôñni bo.
Minson mi Baôma	44	9	40	Ndi Pétrô a pémés bôt bobasôna i mbégdé, a ôm maboñ ’isi, a soohe. I mbus, a hielba, a nun mim, a kal le: “A Tabita, telep!” A yibil mis, kiki a ntehe Pétrô, a yén.
Minson mi Baôma	44	9	41	Pétrô a gwel nye woo, a téé nye, a sébél bapubhaga ni biyik bi bôda, a unda bo le Tabita a yé i niñ.
Minson mi Baôma	44	9	42	Hala a yiba ni tison i Yôpé yosôna, yak ngandak bôt i yila bahémle ba Nwet.
Minson mi Baôma	44	9	43	Pétrô a bi yén ndék jôga li dilo i ndap i ntibil bikôp wada le Simôn.
book	book_id	chapter	verse	text
Minson mi Baôma	44	10	1	Mut wada ba nsébél le Kornéliô a bé i Kaisaréa, a bak ñane bisônda ikété ntôñ bisônda ba bé sébél le ntôñ bisônda u Italia.
Minson mi Baôma	44	10	2	A bé kon Nyambe woñi, a béghak nye ni lihaa jé jolisôna, a tinak ki bôt ngandak makébla ma konangoo, a soohege ki Nyambe ngéda yosôna.
Minson mi Baôma	44	10	3	Jam kiki bo ngeñ aa i kôkôa, ikété yiinda, a tibil tehe añgel Nyambe i njôp i nyeni, i kal le: “A Kornéliô!”
Minson mi Baôma	44	10	4	Kornéliô a bok yo mis, a kon woñi, a kal le: “Kii, a Nwet?” I timbhe nye le: “Nyambe a neebe masoohe moñ, a mbigda ki makébla moñ ma konangoo.
Minson mi Baôma	44	10	5	Jon nano, ep bôt i Yôpé i sébél mut wada nu jôl jé le Simôn, nyen ba nsébél ki le Pétrô.
Minson mi Baôma	44	10	6	Ntibil bikôp le Simôn a nleege nye i nyeni, nyen a gwé ndap i yé ipañ tuye.”
Minson mi Baôma	44	10	7	Kiki añgel i bé pôdôs nye i nke, a sébél bagwélél bé iba, lôñni sônda yada i i nkon Nyambe woñi mukété bôt ba bé gwélél nye nson,
Minson mi Baôma	44	10	8	a añle bo mam momasôna; i mbus, a ep bo i Yôpé.
Minson mi Baôma	44	10	9	I kel i bé noñ, ba bé ba ngi yii i njel, ba tiigege bebee ni tison, ha nyen Pétrô a bi bet i ngii ndap inyu soohe, hala a bé jam kiki bo kosi.
Minson mi Baôma	44	10	10	Ndi njal i gwel nye bañga bañga, a bana ngôñ i je. Kiki ba bé lamb bijek, a tehe yiinda,
Minson mi Baôma	44	10	11	a tehe ki ngii i nyibla, yom kiki soso libadô i sôhôk ’isi wengoñle ba gwé yo munu masuk mé mo ma-na;
Minson mi Baôma	44	10	12	mintén mi binuga nwominsôna mi mi gwé makôô ma-na, ni binuga bi ñôdba ’isi lôñni dinuni di ngii bi bé mukété.
Minson mi Baôma	44	10	13	Ha nyen kiñ i kal nye le: “A Pétrô, telep, nol, u je!”
Minson mi Baôma	44	10	14	Ndi Pétrô a kal le: “To, a Nwet, inyule me ma je bé me yom mahindi, to yom nyega.”
Minson mi Baôma	44	10	15	Kiñ i témb i pôdôs nye inyu ngélé i nyônôs iba le: “I gwom Nyambe a mpubus, waa sébél gwo le mahindi.”
Minson mi Baôma	44	10	16	Hala a témb a bôña inyu ngélé i nyônôs aa; ndi kunda yada i mbus ha, i yom i, i yôña i ngii.
Minson mi Baôma	44	10	17	Pétrô a yégle a téé, a bak nhelek, a badbaga kii yiinda a ntip tehe i nkobla; ha nyen i bôt Kornéliô a bi ep ba bat hee ndap Simôn i yéne, ba telep ha i nwemel.
Minson mi Baôma	44	10	18	Ba sébél, ba bat nwet ndap too Simôn nu ba nsébél le Pétrô a yé ha.
Minson mi Baôma	44	10	19	Kiki Pétrô a bé a ngi hegek pék inyu nok yiinda, mbuu u kal nye le: “Nun-ki, bôt baa ba nyéñ we.
Minson mi Baôma	44	10	20	Jon, telep, sôs, ke lôñni bo ibabé pééna yo ki yo inyule men me ñom bo.”
Minson mi Baôma	44	10	21	Ha nyen Pétrô a bi sôs i boma i bôt ba, a kal le: “Me nunu, men ni yé i yéñ. Kii i nlona bé hana?”
Minson mi Baôma	44	10	22	Ba kal le: “Ñane bisônda le Kornéliô, mut telepsép nu a nkon Nyambe woñi, a ban-ga ki jôl lilam ikété litén li Lôk Yuda jolisôna, nyen Nyambe a bi ti biniigana ni njel añgel ipubi le a ep bôt inyu yéñ we le u lo i ndap yé, kayéle a emble i jam u gwé i kal.”
Minson mi Baôma	44	10	23	Jon Pétrô a bi jubus bo, a legee ki bo. I kel i bé noñ ha, a telep, a ke ni bo, yak lôk kéé i i bi lôl i Yôpé i ke lôñni nye.
Minson mi Baôma	44	10	24	I kel i bé noñ, a jôp i Kaisaréa. Ni maliga, Kornéliô a bé bem bo, a bi kot yak bôt bé ba lihaa ni mawanda mé ma ñem nyuu.
Minson mi Baôma	44	10	25	Kiki Pétrô a nlo, Kornéliô a tehe nye, a kwo i makôô mé, a ti nye lipém.
Minson mi Baôma	44	10	26	Ndi Pétrô a téé nye, a kal le: “Telep, ngo yak me me yé ndik mut binam.”
Minson mi Baôma	44	10	27	Kiki Pétrô a bé kwel ni nye, a jôp, a koba ngandak bôt i kôdi.
Minson mi Baôma	44	10	28	A kal bo le: “Bébomede ni nyi loñge le i ta bé man Lôk Yuda kunde i bana maada tole i kôôge bebee ni mut loñ ipe, ndi Nyambe a ñéba me le me nlama bé sébél mut to wada le mahindi tole nyega.
Minson mi Baôma	44	10	29	Jon kiki ni nsébél me, me nlo ngi pééna yo ki yo. Kala ni me inyuki ni nsébél me.”
Minson mi Baôma	44	10	30	I mbus, Kornéliô a kal le: “Hala a yé dilo dina len, i nlélém ngeñ unu, me bé soohe i ndap yem i ngeñ aa i kôkôa; kunda yada, mut wada lôñni mambot ma mbai a telep me bisu,
Minson mi Baôma	44	10	31	a kal le: ‘A Kornéliô, Nyambe a neebe masoohe moñ, a bigda ki makébla moñ ma konangoo.
Minson mi Baôma	44	10	32	Jon, ep bôt i Yôpé i sébél Simôn, nu ba nsébél ki le Pétrô. Ntibil bikôp le Simôn a nleege i mut nu i ndap yé, yon i yé bebee ni tuye.’
Minson mi Baôma	44	10	33	I nlélém ngéda, me ep le ba sébél we, yak we u mboñ loñge kiki u nlo. Jon nano, bésbobasôna di yé hana i bisu bi Nyambe inyu emble mam momasôna Yéhôva a nti we oda le u pot.”
Minson mi Baôma	44	10	34	Ha nyen Pétrô a bi bôdôl pot, a kal le: “Nano me nyi toi le Nyambe a ntodol bé mut,
Minson mi Baôma	44	10	35	ndi ikété biloñ gwobisôna, i mut a nkon nye woñi, a boñok ki mam ma téé sép, nyen a nlémél nye.
Minson mi Baôma	44	10	36	A bi ômle bon ba Israel nwin, hala kiki a bi añle bo ñañ nlam u nsañ ni njel Yésu Kristô, nyen a yé Nwet nu bôt bobasôna.
Minson mi Baôma	44	10	37	Bébobasôna ni nyi i mam ma bi pôda i Yudéa yosôna, ibôdôl i Galiléa i mbus likalô li Yôhanes inyu sôble:
Minson mi Baôma	44	10	38	Inyu Yésu nu a bé mut Nasaret, lelaa Nyambe a bi hoo nye ni mbuu mpubi lôñni lipémba, ni kiki a bi ke mu loñ yosôna, a boñok loñge, a boñok ki le i bôt bobasôna Nsohop a ntééñga ba témbna mbôô wap, inyule Nyambe a bé lôñni nye.
Minson mi Baôma	44	10	39	Di yé mbôgi i mam momasôna a bi boñ ikété minkoñ mi Lôk Yuda ni i Yérusalem; ndi ba bi péni nye i kék, ba nol nye.
Minson mi Baôma	44	10	40	Nyambe a tugul nye i hilo hi nyônôs aa, a boñ ki le a nene i mis ma bôt,
Minson mi Baôma	44	10	41	ha i mis ma bôt bobasôna bé, ndi i mis ma bôt ba mbôgi Nyambe a bi téé i bisu bi ngéda, inyu bés ba di bi je, di nyo ki lôñni nye i mbus bitugne gwé ikété bawoga.
Minson mi Baôma	44	10	42	A bi ti ki bés oda le di tééne bôt bobasôna likalô, di bok ki mbôgi i nya i yôni le nyen Nyambe a ntéé le a ba nkéés nu bayômi ni bawoga.
Minson mi Baôma	44	10	43	Inyu yé nyen bapôdôl bobasôna ba mbok mbôgi, le i mut a nhémle nye a kôhna nwéhél i bibéba gwé i jôl jé.”
Minson mi Baôma	44	10	44	I ngéda Pétrô a bé a ngi podok, mbuu mpubi u lo i ngii bôt bobasôna ba bé emble bañga i Nyambe.
Minson mi Baôma	44	10	45	Yak minkweebaga mi bahémle mi mi bi lo ni Pétrô mi hel, inyule mbuu mpubi Nyambe a nti yañga u bi kôba Yak i ngii bôt ba matén,
Minson mi Baôma	44	10	46	inyule ba bi nok bo ba mpot dilémb dipe, ba béghak Nyambe. Ha nyen Pétrô a timbhe le:
Minson mi Baôma	44	10	47	“Baa mut a nla sôña le ba sôblana bañ ikété malép, hala kiki yak bo ba nkôhna mbuu mpubi kiki bés?”
Minson mi Baôma	44	10	48	Ha nyen a bi ti oda le ba kôhna sôble i jôl li Yésu Kristô. I mbus, ba soohe nye le a yén ndék dilo.
book	book_id	chapter	verse	text
Minson mi Baôma	44	11	1	Baôma ni lôk kéé i i bé i Yudéa ba nok le yak bôt ba matén ba neebe bañga i Nyambe.
Minson mi Baôma	44	11	2	Jon ngéda Pétrô a bi bet i Yérusalem, i bôt ba nit likwee ba bôdôl nye pééna,
Minson mi Baôma	44	11	3	ba kal le: “U bi jôp i ndap i bôt ba ta bé nkweebaga, u je ki lôñni bo.”
Minson mi Baôma	44	11	4	Ha nyen Pétrô a tibil toñle bo i jam li, a kal le:
Minson mi Baôma	44	11	5	“Me bé soohe i tison Yôpé. Ikété yiinda, me tehe yom kiki soso libadô, i lôlak i ngii, i sôhôk wengoñle ba gwé jo mu masuk mé mo ma-na, i sôs letee ni homa me bé.
Minson mi Baôma	44	11	6	Kiki me ntibil béñge mukété, me tehe binuga bi makôô ma-na bi hisi, binuga bi bikai, binuga bi ñôdba ’isi, ni dinuni di ngii.
Minson mi Baôma	44	11	7	Me nok ki kiñ i nkal me le: ‘A Pétrô, telep, nol, u je!’
Minson mi Baôma	44	11	8	Ndi me kal le: ‘To, a Nwet, inyule yom mahindi to yom nyega i ma jôp bé me i nyo.’
Minson mi Baôma	44	11	9	Inyu ngélé i nyônôs iba, kiñ i lôl i ngii, i timbhe le: ‘I gwom Nyambe a mpubus, waa sébél gwo le mahindi.’
Minson mi Baôma	44	11	10	Hala a témb a bôña inyu ngélé i nyônôs aa; i mbus, gwom gwobisôna bi témb bi yôña i ngii.
Minson mi Baôma	44	11	11	I nlélém ngéda, bôt baa ba lo i ndap di bé yééne; ba bi ep bo i meeni, ba lôlak i Kaisaréa.
Minson mi Baôma	44	11	12	I mbus, mbuu u kal me le me ke lôñni bo ibabé pééna to ndék. Yak i lôk kéé isamal ini i ke lôñni me, ha nyen di jôp i ndap i mut nu.
Minson mi Baôma	44	11	13	“A añle bés lelaa a bi tehe añgel i ntelep i ndap yé, i kal le: ‘Ep bôt i Yôpé inyu sébél Simôn, nu ba nsébél ki le Pétrô,
Minson mi Baôma	44	11	14	a’ añle we lelaa we ni lihaa joñ jolisôna ni nla kôhna tohi.’
Minson mi Baôma	44	11	15	Ndi ngéda me bi bôdôl pot, mbuu mpubi u kwo i ngii yap nlélém kiki u bi kwo i ngii yés i bibôdle.
Minson mi Baôma	44	11	16	Ha nyen me hoñol bibañga bi Nwet ngéda a bé kal le: ‘Yôhanes a bi sôble bé ni malép, ndi bé n’a sôblana ni mbuu mpubi.’
Minson mi Baôma	44	11	17	Jon, ibale Nyambe a bi ti bo nlélém likébla yañga, kiki a bi ti yak bés ba di bi hémle Nwet le Yésu Kristô, me njee me bé le me kéñ Nyambe njel?”
Minson mi Baôma	44	11	18	I ngéda ba bi nok hala, ba waa pééna ni Pétrô. Ba bégés Nyambe, ba kal le: “I yé toi ntiik le Nyambe a nti yak bôt ba matén hielñem i i nkena i niñ.”
Minson mi Baôma	44	11	19	I bôt ba bi sanda ngéda njiiha i bi bôdôl inyu jam li bi pémél Stéfanô, ba pam letee ni i Fénikia, i Kiprô ni i Antiôkia, ndi Lôk Yuda yotama yon ba bé añle bañga i Nyambe.
Minson mi Baôma	44	11	20	Ndi bôt ba Kiprô ni ba Kiréné bahogi ba lo i Antiôkia, ba bôdôl kwel ni bôt ba mpot Grikia, ba añlak ñañ nlam u Nwet le Yésu.
Minson mi Baôma	44	11	21	Jam lipe ki, woo u Yéhôva u bé lôñni bo, yak ngandak bôt i hielba inyu yila bahémle ba Nwet.
Minson mi Baôma	44	11	22	Ñañ inyu yap u pam i likoda li Yérusalem, ha nyen ba ep Barnabas letee ni Antiôkia.
Minson mi Baôma	44	11	23	Kiki a mpam, a tehe lelaa Nyambe a nti banigil konangoo i mbuma ñañ, a kon maséé, a bôdôl ti bo makénd le ba ke ni bisu i nôgôl Nwet ni ñem wap wonsôna;
Minson mi Baôma	44	11	24	inyule Barnabas a bé loñge mut, a bak ki nyonok ni mbuu mpubi lôñni hémle. Inyu hala nyen limut li bôt likeñi li hémle Nwet.
Minson mi Baôma	44	11	25	Ha nyen a ke i yéñ Saulô homa nyensôna i Tarsô.
Minson mi Baôma	44	11	26	Kiki a ntehe nye, a lona nye i Antiôkia. Ba bi yén ngim nwii, ba kodbaga ni likoda, ba niigaga limut. I Antiôkia nyen inyu ngélé bisu, banigil ba bi kôhna jôl li nlôl ni Nyambe le Bikristen.
Minson mi Baôma	44	11	27	Mu dilo di, bapôdôl ba lo i Antiôkia, ba lôlak i Yérusalem.
Minson mi Baôma	44	11	28	Wada wap nu ba nsébél le Agabô a telep, a pot mbañ ni ngui mbuu mpubi le njal keñi i yé bebee ni lo i nkoñ ’isi wonsôna; ni maliga, i bi lo ngéda Klaudiô a bé énél.
Minson mi Baôma	44	11	29	Jon banigil ba bi yoñ makidik le ba ga ômle lôk kéé i niñ i Yudéa mahôla, hiki mut inoñnaga ni la yé;
Minson mi Baôma	44	11	30	hala ki nyen ba bi boñ, ba ômle mimañ mahôla ni njel Barnabas bo Saulô.
book	book_id	chapter	verse	text
Minson mi Baôma	44	12	1	Mu ngéda i nyen Kiñe Hérôdé a bôdôl tééñga bahogi ikété likoda.
Minson mi Baôma	44	12	2	A nol manyañ Yôhanes le Yakôbô ni pansoñ.
Minson mi Baôma	44	12	3	I ngéda a bi tehe le hala a nlémél Lôk Yuda, a gwel yak Pétrô. (Hala a bi bôña i dilo di ngand Bret bi ngi-séñha.)
Minson mi Baôma	44	12	4	A gwel nye, a ha nye i mok, a téé mintôñ mi bisônda mina le mi tat nye, ntôñ wada i mbus umpe. Hiki ntôñ u bééna bisônda bina; a ban-ga i mahoñol le a nlona nye i bisu bi litén i mbus Pasa.
Minson mi Baôma	44	12	5	Jon Pétrô a bé a ngi yii i ndap mok, ndi likoda li bé waa bé soohe inyu yé ni ñem wonsôna.
Minson mi Baôma	44	12	6	I ngéda Hérôdé a bé bebee i lona nye i mbamba, i u u, Pétrô a bé ke ’ilo ipôla bisônda biba, nkañak ni minsañ mi bikei ima; batat ba bé i bisu bi nwemel, ba tadak ndap mok.
Minson mi Baôma	44	12	7	Ndi nuna-ki, añgel Yéhôva i telep ha, yak mapubi ma bai ikété ndap mok. Añgel i tihba Pétrô i mbai, i tôdôl nye i kal le: “Pala telep!” Ha nyen minsañ mi bikei mi nyodi nye munu moo, mi kwo ’isi.
Minson mi Baôma	44	12	8	Añgel i kal nye le: “Haba mbot, haba ki bitamb gwoñ.” A boñ hala. I mbus, i kal nye le: “Haba mbot yoñ ngii, u noñ me.”
Minson mi Baôma	44	12	9	Ha nyen Pétrô a pam, a noñ yo, ndi a bé yi bé le i jam li bé tagbe ni njel añgel li bé maliga. Hodo, a bé hoñol le a yé i tehe yiinda.
Minson mi Baôma	44	12	10	Kiki ba ntagbe ntôñ batat u bisu ni u nyônôs iba, ba pam i nwemel u bikei u u nkena i tison, nwemel u yibla womede. I ngéda ba bi pam i mbégdé, ba yoñ njel yada; kunda yada, añgel i yék nye.
Minson mi Baôma	44	12	11	Kiki Pétrô a nyi yaga i jam li yé tagbe, a kal le: “Nano, me nyi toi le Yéhôva a ñep añgel yé i tohol me i moo ma Hérôdé ni mam Lôk Yuda i bemek le m’a pémél me.”
Minson mi Baôma	44	12	12	I ngéda a bi mal hek pék hala, a ke i ndap Maria, nyañ Yôhanes nu ba nsébél ki le Markô, i homa jôga li bôt li bi kodba inyu soohe.
Minson mi Baôma	44	12	13	Kiki a nkoode likôga li lipénd, ngwélél nu muda wada nu ba nsébél le Rôdé, a lo i béñge.
Minson mi Baôma	44	12	14	I ngéda a bi yimbe kiñ i Pétrô, maséé ma bé le ma nol nye kayéle a hôya yibil likôga, ndi a témb ngwéé ikété, a kal le Pétrô nyen a téé ha nwemel.
Minson mi Baôma	44	12	15	Ba kal nye le: “U nkônd njék.” Ndi a nai ndigi le Pétrô nu. Ba bôdôl kal le: “Añgel yé i.”
Minson mi Baôma	44	12	16	Ndi Pétrô a kida a nkoode. I ngéda ba bi yibil likôga, ba tehe nye, ba hel.
Minson mi Baôma	44	12	17	A unda bo woo le ba mom nwee, a tibil ki añle bo lelaa Yéhôva a bi pémés nye i ndap mok; i mbus, a kal le: “Kala Yakôbô ni lôk kéé i mam mana.” I mbus, a pam, a ke liké homa numpe.
Minson mi Baôma	44	12	18	I ngéda kel i bi ye, liyôgbe li bé ngandak ipôla bisônda, bi badbaga toi kii i mpémél Pétrô.
Minson mi Baôma	44	12	19	Hérôdé a yéñ nye homa nyensôna; kiki a ntehe bé nye, a bat batat, a ti ki oda le ba kena bo inyu kogse bo; i mbus, a nyodi i Yudéa, a sôs i Kaisaréa, a tégbaha ndék ngéda nyoo.
Minson mi Baôma	44	12	20	A bé unbene bôt ba Tir ni ba Sidôn. Bôt ba minkoñ mini ba bé somb bijek i nkoñ u Hérôdé; inyu hala nyen ba bi lo ni mahoñol mada, ba soohe Blastô, nu a bééna kunde i ngii ndap i kiñe, le a hôla bo i pot ni kiñe inyu kôp nsañ.
Minson mi Baôma	44	12	21	I kel litén li bi kodba, Hérôdé a haba mbot kiñe, a yén i yééne bakéés, a bôdôl ti bo nkwel i mbamba.
Minson mi Baôma	44	12	22	Ha nyen litén li li bi kodba, li bôdôl lond le: “Kiñ i ngim nyambe i, ha i mut binam bé!”
Minson mi Baôma	44	12	23	I nlélém ngéda añgel Yéhôva i bép nye, inyule a bi ti bé Nyambe lipém; minsoñ mi je nye, a wo.
Minson mi Baôma	44	12	24	Ndi Bañga i Yéhôva i bé ke ni bisu i tjama, i holok.
Minson mi Baôma	44	12	25	Kiki Barnabas lôñni Saulô ba ntibil yônôs nson wap i ti lôktata i Yérusalem mahôla, ba témb i Antiôkia, ba kena Yôhanes, nu ba nsébél ki le Markô.
book	book_id	chapter	verse	text
Minson mi Baôma	44	13	1	Bapôdôl ni baniiga ba ba bé i likoda li Antiôkia: Barnabas, Siméôn nu ba nsébél ki le Niger, Lukiô mut Kiréné, Manahen nu a bi boñ suklu ni ñane nkoñ le Hérôdé, lôñni Saulô.
Minson mi Baôma	44	13	2	Kiki ba bé gwel nson u Yéhôva, ba sôga ki je, mbuu mpubi u kal le: “Pohlana me Barnabas ni Saulô inyu nson me nséblene bo.”
Minson mi Baôma	44	13	3	Jon kiki ba nsôga je, ba soohe ki, ba kéhi moo i ngii Saulô bo Barnabas, ba om bo.
Minson mi Baôma	44	13	4	Hala nyen mbuu mpubi u bi ep i bôt bana, ba sôs i Sélukia; i mbus, ba nyodi ha, ba yoñ sitima inyu ke i ôn Kiprô.
Minson mi Baôma	44	13	5	Kiki ba mpam i Salami, ba bôdôl añal bañga i Nyambe i mandap ma bibégés ma Lôk Yuda. Ba bééna yak Yôhanes kiki nhôla wap.
Minson mi Baôma	44	13	6	Ndi kiki ba bi ke ikété ôn yosôna letee ni i Pafôs, ba boma man Lôk Yuda wada, nu jôl jé le Bar-Yésu, a bé mut makañ ni mpôdôl bitembee.
Minson mi Baôma	44	13	7	A bé lôñni ngomin pes mbok le Sergiô Paulô, nu a bé mut a nyi jam. A bi sébél Barnabas ni Saulô i nyeni inyule a bééna toi ngôñ i emble bañga i Nyambe.
Minson mi Baôma	44	13	8	Ndi mut makañ le Élimas (inyule hala nyen jôl jé li nkobla) a bôdôl kolba bo, a noodege kéñ ngomin pes mbok njel le a hémle bañ.
Minson mi Baôma	44	13	9	Ha nyen Saulô, nu ba nsébél ki le Paul, a yon ni mbuu mpubi, a nun nye siim,
Minson mi Baôma	44	13	10	a kal le: “A we nu u yé nyonok ni mintén mi malôga nwominsôna lôñni mintén mi mam mabe nwominsôna, a we nu u yé man Nsohop, ñoo mam momasôna ma téé sép, baa w’a waa bé boñ le manjel ma téé sép ma Yéhôva ma kodop?
Minson mi Baôma	44	13	11	Nun-ki, woo u Yéhôva u yé i ngii yoñ, w’a kwo ndim, w’a tehe bé mapubi ma hiañgaa inyu ngim ngéda.” Kunda yada, ond ni jiibe bi kwél nye, a kenek a nkiiña, a yéñék mut le a gwel nye woo inyu éga nye.
Minson mi Baôma	44	13	12	Kiki ngomin pes mbok a ntehe i jam li ntagbe, a yila nhémle inyule biniigana bi Yéhôva bi bi hélés nye.
Minson mi Baôma	44	13	13	Nano, Paul ni bôt ba bé lôñni nye ba yoñ njel tuye, ba nyodi i Pafôs, ba ke letee ni i Pergé, nu a yé i Pamfilia. Ndi Yôhanes a yék bo, a témb i Yérusalem.
Minson mi Baôma	44	13	14	To hala, ba nyodi i Pergé, ba ke i Antiôkia nu a yé i Pisidia. I mbus, ba jôp i ndap bibégés i kel Sabat, ba yén.
Minson mi Baôma	44	13	15	I mbus lisoñgol li mbén Môsi ni bikaat bi Bapôdôl i mbamba, baane ba ndap bibégés ba om bôt i kal bo le: “A bôt, a lôk kéé, ibale ni gwé jam i pot inyu ti litén makénd, poda.”
Minson mi Baôma	44	13	16	Ha nyen Paul a telep, a unda bo woo le ba mom nwee; i mbus, a yoñ hop, a kal le: “A bôt, a bon ba Israel ni bé bape ba ni nkon Nyambe woñi, emblana.
Minson mi Baôma	44	13	17	Nyambe nu litén lini le Lôk Israel a bi pohol basôgôlsôgôl bés, a ti ki litén lipém ngéda ba bé niñ kiki bakén ba bôt i loñ Égiptô, a pémés yak bo mu lôñni woo u lipémba.
Minson mi Baôma	44	13	18	Inyu jam kiki bo môm ma-na ma nwii, a hônba bo i ñoñ.
Minson mi Baôma	44	13	19	Kiki a ntjé matén masaambok i loñ Kanaan, a ti bo nkoñ wap kiki ngababum.
Minson mi Baôma	44	13	20	I mam ma momasôna ma bi yoñ jam kiki bo mbôgôl nwii ina ni môm matan. “I mbus hala, a ti bo bakéés letee ni ngéda i mpôdôl Samuel.
Minson mi Baôma	44	13	21	Ndi i mbus ngéda, ba bat le ba ti bo kiñe, Nyambe a ti bo Saulô man Kis, mut litén li Benyamin, inyu môm ma-na ma nwii.
Minson mi Baôma	44	13	22	Kiki a nhéya nye, a téé David le a ba kiñe yap; inyu yé nyen a bok mbôgi, a kal le: ‘Me nléba David, man Yésé, mut nu ñem wem u ngwés; a ga boñ mam momasôna me nsômbôl.’
Minson mi Baôma	44	13	23	Inoñnaga ni mbônga wé, mu mbôda i mut nu nyen Nyambe a bi pémhene Israel ntohol le Yésu.
Minson mi Baôma	44	13	24	Ilole nu a nlo, Yôhanes a bi tééne litén li Israel jôlisôna likalô i mbamba le bôt ba kôhna sôble kiki yimbne le ba nhiel miñem.
Minson mi Baôma	44	13	25	Ndi ngéda Yôhanes a bé mal nson wé, a kal le: ‘Ni nhégda le me yé njee? Me ta bé me nye. Ndi nuna-ki, nu a nlo me i mbus a nloo me ngui, me kôli bé to hohol minkai mi bitamb gwé.’
Minson mi Baôma	44	13	26	“A bôt, a lôk kéé, bé ba ni yé mbôda i lihaa li Abraham, ni bé bape ba ni nkon Nyambe woñi, inyu yés nyen ini bañga i tohi i bi ôma.
Minson mi Baôma	44	13	27	Inyule i bôt ba nyééne i Yérusalem lôñni baéga bap ba base ba bi neebe bé nye, ndi ngéda ba bi kéés nye, ba yônôs i mam Bapôdôl ba bi pot, ma ma ñéña makeñi hiki Sabat.
Minson mi Baôma	44	13	28	To hala kiki ba bi léba bé le a mboñ jam li kôli ni nyemb, ba bat Pilatô le a boñ le a nôla.
Minson mi Baôma	44	13	29	I ngéda ba bi mal yônôs i mam momasôna ma yé ntilga inyu yé, ba suhus nye i kék, ba niñi nye ikété soñ.
Minson mi Baôma	44	13	30	Ndi Nyambe a bi tugul nye ikété bawoga;
Minson mi Baôma	44	13	31	inyu ngandak dilo, Yésu a nene i mis ma bôt ba bi nyodi lôñni nye i Galiléa i ke i Yérusalem. Nano, i bôt ba bon ba yé bôt bé ba mbôgi i bisu bi litén.
Minson mi Baôma	44	13	32	“Jon di yé i añle bé ñañ nlam inyu mbônga a bi bôn basôgôlsôgôl.
Minson mi Baôma	44	13	33	Nyambe a mal yônôs wonsôna inyu yés ni njel bitugne bi Yésu, bés ba di yé bon bap; ndik kiki i yé ntilga ikété hiémbi i nyônôs iba le: ‘U yé man wem; i len ini, me nyila isoñ.’
Minson mi Baôma	44	13	34	Nyambe a bi tugul nye ikété bawoga; kekikel, a’ bana ha bé nyuu i mbol. Nyambe a yigye le i jam lini li yé maliga ngéda a bi kal le: ‘M’a unda yaga bé ndéñbe yem i gwés, i me bi bôn David; yon i nset bé.’
Minson mi Baôma	44	13	35	Jon a nkal ki ikété hiémbi hipe le: ‘W’a nwas bé le nyuu i nu a ntéñbe ni we i bol.’
Minson mi Baôma	44	13	36	I pes yé, David a bi gwélél Nyambe niñ yé yosôna, a ke ’ilo nyemb, ba niñi nye ni basôgôlsôgôl bé, a bol.
Minson mi Baôma	44	13	37	Ndi nu Nyambe a bi tugul a bi bol bé.
Minson mi Baôma	44	13	38	“Yina ni, a lôktata, le ni njel i mut nunu nyen di yé i añle bé nwéhél i bibéba,
Minson mi Baôma	44	13	39	ni le ni njel mbén Môsi, ni bé bé le ni kéla le ni yé ngi nsohi inyu mam momasôna ni bé boñ; ndi ni njel i mut nunu nyen nu a nhémle a’ kéla le a yé ngi nsohi.
Minson mi Baôma	44	13	40	Jon yoña yihe le i jam li yé ntilga ikété bikaat bi Bapôdôl li kwél bañ bé:
Minson mi Baôma	44	13	41	‘Nuna-ki! A bôt ba diyana, ni hel, ni tjiba ki, inyule me yé i boñ nson munu dilo dinan, nson le ni yé mbén i hémle to ibale mut a ntibil toñle bé wo.’”
Minson mi Baôma	44	13	42	Ndi ngéda ba bé pam, bôt ba soohe bo le ba añle ki bo i mam ma i kel Sabat i noñ.
Minson mi Baôma	44	13	43	Kiki likoda li bi mal i ndap bibégés, ngandak Lôk Yuda ni bôt ba mbégés Nyambe ba ba bi jôp i base i Lôk Yuda, ba noñ Paul bo Barnabas ba ba bi ti bo ñem ngui mu kiki ba bé kal bo le ba kônde téñbe ikété konangoo i mbuma ñañ i Nyambe.
Minson mi Baôma	44	13	44	I kel Sabat i bé noñ, bebee le tison yosôna i kodba inyu emble bañga i Yéhôva.
Minson mi Baôma	44	13	45	I ngéda Lôk Yuda i bi tehe limut, i yon ni njôñ; ni béba ñem, i bôdôl kolba i mam Paul a bé kal.
Minson mi Baôma	44	13	46	Ha nyen Paul bo Barnabas ba bi pot ni makénd, ba kal bo le: “I bak nseñ le bé bon ni nok ndugi bañga i Nyambe. Ndi hala kiki ni yé i tjél yo, ni undga ki le ni kôli bé kôhna niñ boga, nuna-ki, di nhielba inyu ke yak bôt ba matén.
Minson mi Baôma	44	13	47	Inyule Yéhôva a nti bés oda ni bibañga bini le: ‘Me ntéé we le u ba mapubi inyu biloñ bipe, le ndi u añal njel yem tohi letee ni i lisuk li hisi.’”
Minson mi Baôma	44	13	48	I ngéda bôt ba biloñ bipe ba bi nok hala, ba bôdôl kon maséé, ba tinak bañga i Yéhôva lipém, Yak i bôt bobasôna ba bééna libak lilam inyu kôhna niñ boga ba yila bahémle.
Minson mi Baôma	44	13	49	Jam lipe ki, bañga i Yéhôva i bé tjama mu nkoñ u wonsôna.
Minson mi Baôma	44	13	50	Ndi Lôk Yuda i tinde mintôô mi bôda mi mi bé kon Nyambe woñi, lôñni bañga bôt i tison, ba bôdôl tééñga Paul bo Barnabas, ba leñ bo i mbus minwaa mi nkoñ wap.
Minson mi Baôma	44	13	51	Ha nyen ba bi kumb lipum li biték li li bé mu makôô map inyu boñ le hala a ba mabéhna inyu yap; i mbus, ba ke i Ikônium.
Minson mi Baôma	44	13	52	Banigil ba bé kônde yon ni maséé lôñni mbuu mpubi.
book	book_id	chapter	verse	text
Minson mi Baôma	44	14	1	Ndi i Ikônium, i ngéda ba bi jôp ikété ndap bibégés i Lôk Yuda, ba pot i nya i yé le limut likeñi li Lôk Yuda ni li bôt ba Grikia li yila bahémle.
Minson mi Baôma	44	14	2	Ndi Lôk Yuda i i bé hémle bé, i tinde bôt ba matén i kolba lôk kéé.
Minson mi Baôma	44	14	3	Jon ba bi tégbaha ngandak ngéda nyoo, ba podok ni makénd ni ngui Yéhôva, nu a bé gwélél biyimbne ni bihélha bi mam bi bi bé bôña ni njel yap i bok mbôgi inyu bañga i konangoo yé i mbuma ñañ.
Minson mi Baôma	44	14	4	Ndi mbagla i kwo ikété bôt ba tison, bahogi ba bé i pes Lôk Yuda, ndi bape ba bé i pes baôma.
Minson mi Baôma	44	14	5	Bôt ba matén lôñni Lôk Yuda ni baéga bap ba base ba noode tééñga bo ni ôm bo ngok,
Minson mi Baôma	44	14	6	kiki ba nyis bo hala, ba ke ngwéé i bitison bi Likaônia, le Listra, ni Derbé, ni i mambai ma bé mu libôga li.
Minson mi Baôma	44	14	7	Nyoo nyen ba bi ke ni bisu i añal ñañ nlam.
Minson mi Baôma	44	14	8	Ndi mut wada a bé i Listra, a bé a yii ’isi, a bak bôk i makôô. A bi gwéé bôk, a ma ke bé kekikel.
Minson mi Baôma	44	14	9	I mut nunu a bé emble Paul a mpot. I ngéda Paul a bi nun nye siim, a tehe le a gwé hémle le a nla mal,
Minson mi Baôma	44	14	10	a kal ni kiñ keñi le: “Telep bitétéé ni makôô moñ.” Ha nyen mut a bi ubla, a bôdôl ke.
Minson mi Baôma	44	14	11	l mamut ma bi tehe i jam Paul a bi boñ, ma lond makeñi ni hop Likaônia le: “Banyambe ba nyila kiki bôt ba binam, ba sôs i béhni!”
Minson mi Baôma	44	14	12	Ha nyen ba bi bôdôl sébél Barnabas le Zeus, ba séblak Paul le Hermes, inyule nyen a bé bôgna hop.
Minson mi Baôma	44	14	13	Yak prisi i Zeus, nu témpel yé i bééne i majubul ma tison, i lona balôm ba nyaga ni ntut mbônji i manwemel; nye ni mamut ba yéñ ti bisesema.
Minson mi Baôma	44	14	14	Ndi ngéda ñôma Barnabas bo ñôma Paul ba bi nok hala, ba pat mambot map, ba jôp ikété limut, ba lond le:
Minson mi Baôma	44	14	15	“A bôt, inyuki ni mboñ i mam mana? Yak bés di yé bôt ba binam ba ba gwé minlélém mi mandutu kiki bé. Ndi di ñañle bé ñañ nlam le ni kôm i gwañga bi mam bini mbus, ni hielba yak Nyambe nu a niñ, nu a bi hek ngii ni ’isi lôñni tuye ni gwom gwobisôna bi yé mukété yap.
Minson mi Baôma	44	14	16	I ngéda kôba, a bi nwas le biloñ gwobisôna bi noñ manjel ma nlémél bo,
Minson mi Baôma	44	14	17	ndi a bi bok yaga mbôgi inyu yé nyemede ni njel mam malam a mboñ, a tinak bé banop ba nlôl i ngii lôñni mangéda ma libumbul, a nuuhak bé ni bijek, a yônhak miñem minan ni maséé.”
Minson mi Baôma	44	14	18	To hala kiki ba bi pot i mam mana, hala a bé bé jam li ntomb i sôña mamut le ma sémél bañ bo bisesema.
Minson mi Baôma	44	14	19	Ndi Lôk Yuda i lôl i Antiôkia ni i Ikônium, i tinde mamut, ba ôm Paul ngok, ba ôt nye, ba pémés nye i tison, ba hoñlak le a nwo.
Minson mi Baôma	44	14	20	Ndi ngéda banigil ba bi kéña nye, a telep, a jôp i tison. I kel i bé noñ, a ke lôñni Barnabas i Derbé.
Minson mi Baôma	44	14	21	Kiki ba mal añal ñañ nlam nyoo tison i, ba yilha ki jôga li bôt banigil, ba témb i Listra, i Ikônium, ni i Antiôkia.
Minson mi Baôma	44	14	22	Ba lédés banigil nyoo, ba ti bo makénd le ba téñbe ni hémle, ba kalak le: “Di nlama tagbene ikété ngandak mandutu inyu jôp i Ane Nyambe.”
Minson mi Baôma	44	14	23	Handugi hala, ba bi téé mimañ ikété hiki likoda, ba soohe, ba sôga je; hala nyen Paul lôñni Barnabas ba bi ti bo i moo ma Yéhôva, nu ba bi hémle.
Minson mi Baôma	44	14	24	I mbus, ba tagbene i Pisidia, ba pam i Pamfilia,
Minson mi Baôma	44	14	25	I ngéda ba bi mal añal bañga i Nyambe i Pergé, ba sôs i Atalia.
Minson mi Baôma	44	14	26	Nyoo nyen ba bi yoñ sitima inyu ke i Antiôkia, i homa Lôk kéé i bi soohe Nyambe le a unda Paul bo Barnabas konangoo yé i mbuma ñañ, le ndi ba pam i gwel nson ba bi tip yônôs.
Minson mi Baôma	44	14	27	I ngéda ba bi pam nyoo, ba kot likoda jolisôna, ba añal ngandak mam Nyambe a bi boñ ni njel yap, ni kiki a bi yible bôt ba matén njel hémle.
Minson mi Baôma	44	14	28	I mbus, ba tégbaha jôga li ngéda lôñni banigil.
book	book_id	chapter	verse	text
Minson mi Baôma	44	15	1	Ndi bôt bahogi ba bi lôl i Yudéa, ba bôdôl niiga lôk kéé le: “Ibale ni nkweeba bé inoñnaga ni mbén Môsi, ni nla bé kôhna tohi.”
Minson mi Baôma	44	15	2	I mbus ngandak pééna ni mindañ Paul bo Barnabas ba bi bana ni bo, makidik ma yôña le Paul, Barnabas ni bahogi ipôla yap ba ga bet inyu tehe baôma ni mimañ i Yérusalem inyu hop u.
Minson mi Baôma	44	15	3	Kiki likoda li nyéga bo jôga mu njel, i bôt bana ba ke ni bisu, ba tagbene i Fénikia ni i Samaria, ba toñlak lelaa bôt ba matén ba bé hielba inyu bégés Nyambe, lôk kéé yosôna i konok maséé ngandak ngéda ba bé nok hala.
Minson mi Baôma	44	15	4	Kiki ba mpam i Yérusalem, likoda ni baôma lôñni mimañ ba leege bo ni loñgeñem; i mbus ba añle bo ngandak mam Nyambe a mboñ ni njel yap.
Minson mi Baôma	44	15	5	Ndi bahogi ikété banoñ ntôñ Farisai ba ba bi yila bahémle ba telep biyééne gwap, ba kal le: “Ba nlama kwee bo, ba ti ki bo oda le ba noñ mbén Môsi.”
Minson mi Baôma	44	15	6	Ha nyen baôma ni mimañ ba bi kodba inyu wan i jam li.
Minson mi Baôma	44	15	7	I mbus le pééna keñi i bi kwo, Pétrô a telep, a kal bo le: “A bôt, a lôk kéé, ni nyi loñge le ibôdôl i dilo di bisu, Nyambe a bi pohol me ipôla nan le ni njel nyo wem nyen bôt ba matén ba emble bañga i ñañ nlam, le ndi ba hémle.
Minson mi Baôma	44	15	8	Yak Nyambe nu a nyi miñem, a bi unda le ba nlémél nye ngéda a bi ti bo mbuu mpubi, nlélém kiki a bi ti yak bés.
Minson mi Baôma	44	15	9	A bi boñ bé mbagla yo ki yo ipôla bés ni bo, ndi a bi pubus miñem nwap ni njel hémle.
Minson mi Baôma	44	15	10	Nano ni, inyuki ni nyéñ noode Nyambe ngéda ni nkañ kop nson i joo li banigil, kop nson le to basôgôlsôgôl bés, to bésbomede di bi la bé begee?
Minson mi Baôma	44	15	11	Ndi bés di gwé hémle le di nkôhna tohi ni njel konangoo i mbuma ñañ i Nwet le Yésu, nlélém kiki bo.”
Minson mi Baôma	44	15	12	Ha nyen bobasôna ba bi mom nwee, ba bôdôl emble Barnabas ni Paul ba ñañal ngandak biyimbne ni mam ma hélha Nyambe a bi boñ ni njel yap ikété biloñ bipe.
Minson mi Baôma	44	15	13	Kiki ba mal pot, Yakôbô a timbhe le: “A bôt, a lôk kéé, emblana me.
Minson mi Baôma	44	15	14	Siméôn a ntibil toñol lelaa inyu ngélé bisu Nyambe a bi yoñ ngéda i biloñ bipe le a pémés bôt ikété yap inyu jôl jé.
Minson mi Baôma	44	15	15	Hala a nkiha ni bibañga bi Bapôdôl, kiki i yé ntilga le:
Minson mi Baôma	44	15	16	‘I mbus mam mana, m’a témb me kônde téé ndap libadô i David i i bi kwo ’isi; m’a tibil bahoma ba mbugi, me tiimba oñ yo.
Minson mi Baôma	44	15	17	Inyu boñ le i bôt ba nyégle ba yéñ Yéhôva ni ñem wap wonsôna, lôñ yada ni bôt ba biloñ bipe ba ba nsébla ni jôl jem. Me Yéhôva, men me mpot, me ki nyen me yé i boñ i mam mana,
Minson mi Baôma	44	15	18	me bi kit ki le me mboñ mo ibôdôl kôba.’
Minson mi Baôma	44	15	19	Jon makidik mem ma yé le di tééñga bañ bôt ba matén ba ba nhielba inyu gwélél Nyambe,
Minson mi Baôma	44	15	20	ndi di tilna bo le ba tjél gwom bisat bi nhoo mahindi, ni malal ma nyega, ni minidik mi binuga, ni matjél.
Minson mi Baôma	44	15	21	Inyule ibôdôl ngéda kwañ, Môsi a gwé bôt ba ñañal bibañga gwé tison i mbus tison; hala kiki hiki Sabat, bibañga gwé bi ñéña ikété mandap ma bibégés.”
Minson mi Baôma	44	15	22	Ha nyen baôma ni mimañ lôñni likoda jolisôna ba kit le ba pohol bôt ikété yap, ba ep bo i Antiôkia lôñni Paul ni Barnabas; ba ep Yuda nu ba nsébél ki le Barsabas lôñni Silas, ba bé mbiñ bôt ipôla lôk kéé.
Minson mi Baôma	44	15	23	Ba tila kaat, ba om yo ni njel yap; i bé kal le: “Baôma ni mimañ, lôk kéé nan, inyu lôk kéé i Antiôkia, i Siria ni i Kilikia, i i nlôl i biloñ bipe: Di nyéga bé!
Minson mi Baôma	44	15	24	Kiki di nok le bahogi ba bi pémél ikété yés, ba lona bé yubda ni mam ba mpot, ba noodege ki yumus bé, to hala kiki di bi ti bé bo biniigana gwo ki gwo,
Minson mi Baôma	44	15	25	bésbobasôna di yé kiñ yada le di pohol bôt, di ep bo i bééni lôñni lôk kéé yés i gwéha le Barnabas bo Paul,
Minson mi Baôma	44	15	26	bôt ba ba bi ti biniñ gwap inyu jôl li Nwet wés Yésu Kristô.
Minson mi Baôma	44	15	27	Jon di yé i ômle bé Yuda ni Silas, inyu boñ le ni nôgôl minlélém mi mam i nyo wap.
Minson mi Baôma	44	15	28	Inyule mbuu mpubi ni bésbomede di ntehe loñge le di kônde bañ bé mbegee ipe handugi mana mam ma yé nseñ:
Minson mi Baôma	44	15	29	Le ni ke ni bisu i tjél bisesema ba nsémél bisat, ni matjél, ni minidik mi binuga, ni malal ma nyega. Ibale ni ntibil keñgle i mam mana, mam m’a ke loñge inyu nan. Yéna mbôô!”
Minson mi Baôma	44	15	30	I ngéda i bôt bana ba bi nyodi, ba sôs i Antiôkia, ba kot banigil bobasôna, ba ti bo kaat.
Minson mi Baôma	44	15	31	Kiki ba ñañ yo, ba kon maséé inyu ñem ngui ba bi kôhna.
Minson mi Baôma	44	15	32	Hala kiki Yuda ni Silas ba bé bapôdôl, ba ti lôk kéé makénd ni njel ngandak minkwel, ba lédés ki bo.
Minson mi Baôma	44	15	33	Kiki ba ntégbaha jôga li ngéda ha, lôk kéé i tjôla bo ni nsañ le ba témb yak bôt ba bi om bo.
Minson mi Baôma	44	15	34	——
Minson mi Baôma	44	15	35	Ndi Paul bo Barnabas ba yén i Antiôkia; lôñni ngandak bôt ipe, ba bé niiga, ba añlak ki ñañ nlam u bañga i Yéhôva.
Minson mi Baôma	44	15	36	I mbus ndék dilo, Paul a kal Barnabas le: “Nano, di témbék, di yuuga lôk kéé i bitison gwobisôna i het di bi añal bañga i Yéhôva inyu tehe lelaa ba yé.”
Minson mi Baôma	44	15	37	Barnabas a nai ndigi le a nkena Yôhanes, nu ba nsébél ki le Markô.
Minson mi Baôma	44	15	38	Ndi Paul a bé gwés bé le ba kena nye, inyule a bi yék bo i Pamfilia, a ke bé lôñni bo inyu gwel nson.
Minson mi Baôma	44	15	39	Ha nyen hiun hikeñi hi kala ipôla yap, kayéle hiki mut a yoñ yé njel; Barnabas a yoñ Markô, ba yoñ sitima inyu ke i Kiprô.
Minson mi Baôma	44	15	40	Ndi Paul a pohol Silas; kiki lôk kéé i mal bat Yéhôva le a unda nye konangoo i mbuma ñañ, a ke.
Minson mi Baôma	44	15	41	A tagbene i Siria ni i Kilikia, a lédhak makoda.
book	book_id	chapter	verse	text
Minson mi Baôma	44	16	1	I mbus, a pam i Derbé ni i Listra. Nnigil wada a bé nyoo, jôl jé li bé le Timôtéô. A bé man ngond Lôk Yuda i i bé hémle, ndi isañ a bé man Grikia;
Minson mi Baôma	44	16	2	Lôk kéé i Listra ni i Ikônium i bé ti mbôgi ilam inyu yé.
Minson mi Baôma	44	16	3	Paul a unda ngôñ i kena Timôtéô; a yoñ nye, a kwee nye inyu Lôk Yuda i i bé mu mambok ma, inyule bobasôna ba bé yi le isañ a yé man Grikia.
Minson mi Baôma	44	16	4	Kiki ba bé ke mu bitison, ba bé yis lôk kéé makidik baôma ni mimañ mi Yérusalem ba nyoñ, inyu boñ le hiki mut a noñ mo.
Minson mi Baôma	44	16	5	Jon makoda ma bi kônde bana ngui ikété hémle, yak nsoñgi wap u bedek hiki kel.
Minson mi Baôma	44	16	6	Handugi hala, ba tagbe i Frigia ni i loñ Galatia, inyule mbuu mpubi u bi sôña bo i pot bañga i Nyambe nyoo pes mbok Asia.
Minson mi Baôma	44	16	7	I ngéda ba bi sôs i Misia, ba noode ke i Bitinia, ndi mbuu u Yésu u kéñ bo njel.
Minson mi Baôma	44	16	8	Jon ba bi tagbe ipañ Misia letee ba pam i Trôas.
Minson mi Baôma	44	16	9	Ndi Paul a tehe yiinda ni juu, mut Makédônia wada a bé a téé ha, a soohege nye, a kalak le: “Lo nyono i Makédônia, hôla bés.”
Minson mi Baôma	44	16	10	Kiki a ntehe ndik i yiinda ini, di yéñ njel i ke i Makédônia, di bak nkwoog nkaa le Nyambe nyen a nsébél bés le di añle bo ñañ nlam.
Minson mi Baôma	44	16	11	Ha nyen di bi yoñ njel tuye, di nyodi i Trôas, di noñ njel i nke ngélé yada i Samôtraké; ndi i kel i bé noñ ha, di ke i Néapôli;
Minson mi Baôma	44	16	12	i mbus, di nyodi ha inyu ke i Filipi, nkoñ u u yé isi ane Rôma, u bak tison bisu i pes mbok Makédônia. Di yén mu tison i inyu ndék dilo.
Minson mi Baôma	44	16	13	I kel Sabat, di ke i mbus nwemel tison, bebee ni lép, i het di bé hoñol le homa masoohe a yé; di yén ha, di bôdôl kwel ni i bôda ba bi kodba ha.
Minson mi Baôma	44	16	14	Ndi muda wada a bé ha, jôl jé li bé le Lidia, a bé nuñul mabadô ma wedewede, a lôlak i tison Tiatira, a bak ngwélél Nyambe; kiki a bé emble, Yéhôva a yibil ñem wé wonsôna le a tibil nok i mam Paul a bé pot.
Minson mi Baôma	44	16	15	I ngéda nye ni ndap yé lihaa ba bi kôhna sôble, a soohe bés, a kal le: “Ibale ni ntehe le me ntéñbe i gwélél Yéhôva, lona, ni yén i ndap yem.” A nai ndigi le di ke lôñni nye.
Minson mi Baôma	44	16	16	Kel yada, kiki di bé ke i homa masoohe, hingonda hiada hi boma bés, hi bééna mbuu mbe inyu bo ngambi. A bé ti bet bé ngandak nseñ mu kiki a bé bo ngambi.
Minson mi Baôma	44	16	17	Hini hingonda hi bi kida i noñ bés ni Paul i mbus, hi londok makeñi, hi kalak le: “I bôt bana ba yé minkol mi Nyambe Nungingii, ba yé i añle bé njel tohi.”
Minson mi Baôma	44	16	18	Hi bi kônde boñ hala ngandak dilo. Sôk i nsôk, Paul a waa nye, a hielba, a kal mbuu mbe le: “Me nti we oda i jôl li Yésu Kristô le u nyodi ikété yé.” I nlélém ngeñ, u nyodi.
Minson mi Baôma	44	16	19	Ndi ngéda bet bé ba bi tehe le likuhul jap li moni li mal, ba gwel Paul ni Silas, ba ôt bo, ba kena bo i bôm, i bisu bi baane.
Minson mi Baôma	44	16	20	Kiki ba mpamna bo i bisu bi bangomin ba tison, ba kal le: “I bôt bana ba nlona ngandak yubda ikété tison yés. Ba yé Lôk Yuda,
Minson mi Baôma	44	16	21	ndi ba yé i niiga bilem bi bi ta bé bés kunde i neebe, to i noñ inyule di yé bôt ba Rôma.”
Minson mi Baôma	44	16	22	Ha nyen limut jolisôna li telbene bo; i mbus, bangomin ba tison ba ti oda le ba was bo mambot, ba bép ki bo disôô.
Minson mi Baôma	44	16	23	Kiki ba mal bép bo ngandak disôô, ba leñ bo i ndap mok, ba ti ki ntat ndap mok oda le a tat bo loñge.
Minson mi Baôma	44	16	24	Kiki a nkôhna i oda ini, ntat ndap mok a leñ bo ikétékété ndap mok, a ha bo dikéñ i makôô.
Minson mi Baôma	44	16	25	Ndi bebee ni ñem mau, Paul bo Silas ba bé soohe, ba béghak Nyambe lôñni tjémbi, yak bôt ba mok ba nogok bo ba ntôp.
Minson mi Baôma	44	16	26	Kunda yada, hisi hi kahal nyeñg kayéle yak hikuu hi ndap mok hi nyeñg. Handugi hala, makôga momasôna ma yibla i nlélém ngéda, yak minsañ ni dikéñ bi hiki mut bi hohla.
Minson mi Baôma	44	16	27	I ngéda ntat ndap mok a bi tôde ’ilo, a tehe le makôga ma ndap mok ma néhi, a sodol pansoñ yé, a bé sômbôl nolba inyule a bé hoñol le bôt ba mok ba mal so.
Minson mi Baôma	44	16	28	Ndi Paul a lond makeñi le: “U boñ bañ wemede béba, inyule bésbobasôna di yé hana!”
Minson mi Baôma	44	16	29	Ha nyen a bat le ba kuye mapubi; i mbus, a jôp ngwéé i homa Paul bo Silas ba bé, a sehlaga, a ôm maboñ i bisu gwap.
Minson mi Baôma	44	16	30	A pamna bo i mbégdé, a kal le: “A basañ mbai, kii me nlama boñ inyu kôhna tohi?”
Minson mi Baôma	44	16	31	Ba kal le: “Hémle Nwet le Yésu, ndi w’a kôhna tohi, we ni ndap yoñ lihaa.”
Minson mi Baôma	44	16	32	I mbus, ba añle nye bañga i Yéhôva, nye lôñni bôt bobasôna ba bé ikété ndap yé.
Minson mi Baôma	44	16	33	Ha nyen a kena bo ni ñem mau, a jôwa mambabaa map. I mbus, nye ni ndap yé lihaa yosôna ba kôhna sôble ibabé lep ngéda.
Minson mi Baôma	44	16	34	A jôbna bo i ndap yé, a biine bo bijek i téblé, a kon ki maséé ngandak le a nhémle Nyambe; yak ndap yé lihaa yosôna i kon maséé.
Minson mi Baôma	44	16	35	Kiki kel i nye, bangomin ba tison ba ep bisônda gwap i kal le: “Pémés i bôt ba i mok.”
Minson mi Baôma	44	16	36	Ntat ndap mok a kal Paul bibañga gwap le: “Bangomin ba tison ba ñep bôt inyu pémés bé bo iba i ndap mok. Jon, nano pama, kena ni nsañ.”
Minson mi Baôma	44	16	37	Ndi Paul a kal bo le: “To hala kiki di yé bôt ba Rôma, ba mbép bés disôô i mbamba bo ngi kéés bés, ba leñ bés i mok. Ndi nano ba nyéñ pémés bés bisôsôli? To! Bomede ba lo, ba pémés bés.”
Minson mi Baôma	44	16	38	Bisônda bi añle bangomin ba tison i bibañga bini. I bangomin bana ba bôdôl kon woñi ngéda ba bi nok le i bôt bana ba yé bôt ba Rôma.
Minson mi Baôma	44	16	39	Jon ba bi lo, ba soohe bo; kiki ba mal pémés bo, ba yemhe bo le ba nyodi i tison.
Minson mi Baôma	44	16	40	Ndi ngéda ba bi nyodi i ndap mok, ba ke i ndap Lidia; kiki ba ntehe lôk kéé, ba ti bo makénd. I mbus, ba ke.
book	book_id	chapter	verse	text
Minson mi Baôma	44	17	1	I mbus, ba nôñôl i Amfipôli ni i Apôlônia, ba pam i Tésalônika, i het Lôk Yuda i bééna ndap bibégés.
Minson mi Baôma	44	17	2	Jon kiki lem yé, Paul a jôp mukété inyu boma bo, a tégbaha Sabat aa, a gwéélak Bitilna inyu tinde bo i hek pék,
Minson mi Baôma	44	17	3	a toñlak, a undga ki ni njel Bitilna le i bé nseñ le Kristô a nok ndutu, a tuge ki ikété bawoga. Jon a bé kal le: “I Yésu nunu me yé i pôdôl bé, nyen a yé Kristô.”
Minson mi Baôma	44	17	4	Hala a bi boñ le bôt bahogi ipôla yap ba hémle, ba kahal kiha ni Paul bo Silas, nlélém jam ni limut likeñi li bôt ba Grikia ba ba bé bégés Nyambe, yak ni jôga li bañga bôda.
Minson mi Baôma	44	17	5	Ndi Lôk Yuda i yon ni njôñ, i kot bibéba bi bôt bihogi bi bi mbet, bi sôhôk ni bôm yosôna; ba yila limut li bôt likeñi, ba kahal lona yubda ikété tison. Ba jôp ni ngui ikété ndap Yasôn, ba bé toñ Paul bo Silas inyu kena bo i bisu bi limut.
Minson mi Baôma	44	17	6	Kiki ba nkoba bé bo, ba gwel Yasôn ni lôk kéé ihogi, ba ôt bo i bisu bi baane ba tison, ba lond le: “I bôt bana ba nyubda nkoñ ’isi wonsôna, ba mpam yak hana i béhni,
Minson mi Baôma	44	17	7	ndi Yasôn a nleege bo loñge. I bôt bana bobasôna ba nkolba mambén ma Kaisa, ba kalak le kiñe ipe i yé le Yésu.”
Minson mi Baôma	44	17	8	Kiki ba nok i mam mana, limut ni baane ba tison ba kon woñi;
Minson mi Baôma	44	17	9	i ngéda Yasôn ni bana bape ba bi ti bo bibep, ba nwas bo le ba kenek.
Minson mi Baôma	44	17	10	I nlélém u, lôk kéé i ep Paul bo Silas i Béréa. Kiki ba mpam nyoo, ba jôp i ndap bibégés i Lôk Yuda.
Minson mi Baôma	44	17	11	Ndi bôt ba Béréa ba bééna mahoñol malam iloo bôt ba Tésalônika, inyule ba bi neebe bañga i Nyambe ni ñem wap wonsôna, ba yoñok ngéda i tibil wan Bitilna hiki kel inyu tehe ibale i mam mana ma yé toi hala.
Minson mi Baôma	44	17	12	Inyu hala nyen ngandak yap i bi yila bahémle, yak ndék jôga li bañga bôda ba Grikia lôñni bôlôm bahogi.
Minson mi Baôma	44	17	13	Ndi ngéda Lôk Yuda i Tésalônika i bi nok le Yak i Béréa, Paul a yé i añal bañga i Nyambe, ba ke nyoo inyu tinde ni ha limut ikété yubda.
Minson mi Baôma	44	17	14	Ha nyen lôk kéé i bi pala yoñ bitelbene inyu ep Paul haa letee ni ngwañ tuye, ndi Silas bo Timôtéô ba yégle nyoo.
Minson mi Baôma	44	17	15	I bôt ba bé yéga Paul ba pam lôñni nye letee ni i Atén; i mbus, Paul a kal bo le ba añle Silas bo Timôtéô le ba pala noñ nye.
Minson mi Baôma	44	17	16	I ngéda Paul a bé bem bo i Atén, liyot li bet nye i ñem inyule tison i bé nyonok ni bisat.
Minson mi Baôma	44	17	17	Ha nyen i ndap bibégés, a bôdôl tinde Lôk Yuda lôñni bôt bape ba ba bé bégés Nyambe i hek pék; a boñok nlélém jam hiki kel lôñni i bôt a bé boma i bôm.
Minson mi Baôma	44	17	18	Ndi bôt bahogi ikété ntôñ Épikur ni ntôñ Stôik ba bôdôl pééna lôñni nye, bahogi ba kalak le: “Kii i mut bipopoda nunu a nsômbôl kal?” Bape ba kalak le: “I mpôna le a yé mut a ñañal bakén ba banyambe.” Ba bé pot hala inyule a bé añal ñañ nlam u Yésu ni u bitugne.
Minson mi Baôma	44	17	19	Ha nyen ba bi gwel nye, ba kena nye i Aréôpagô, ba kal le: “Baa u yé le u toñle bés i biniigana bi mondo bini u yé i añle bés?
Minson mi Baôma	44	17	20	Inyule u yé i toñle bés mam ma yé nkén i maôô més, jon di nsômbôl yi kii mam mana ma nkobla.”
Minson mi Baôma	44	17	21	Ni maliga, bôt ba Atén bobasôna ni bakén ba bôt ba nyén nyoo, ba bé boñ bé jam lipe ibale ba gwé ndék ngéda, ndik i pot ni emble mam ma mondo.
Minson mi Baôma	44	17	22	Ha nyen Paul a bi telep i ñemkété Aréôpagô, a kal le: “A bôt ba Atén, me ntehe le ni nkon banyambe woñi ikété mam momasôna iloo bôt bape.
Minson mi Baôma	44	17	23	Kiki hihéga, me bak me nkiiña mu tison, me béñgege i gwom ni mbégés, me tehe yak juu li bisesema i het i yé ntilga le: ‘Inyu Nyambe nu a nyiba bé.’ Jon i yom ni nyi bé ndi ni béghak yo, me me ñañle bé yo.
Minson mi Baôma	44	17	24	Nyambe nu a bi hek nkoñ ’isi ni mam momasôna mukété, a bak Nwet ngii ni hisi, a nyééne bé i bitémpel mut binam a ñoñ;
Minson mi Baôma	44	17	25	a gwé bé to ngôñ le mut binam a hôla nye wengoñle jam li nhéñél nye, inyule nyemede nyen a nti bôt bobasôna niñ, nhébék, ni gwom gwobisôna.
Minson mi Baôma	44	17	26	Ni njel mut wada ki nyen a bi boñ le bôt ba bôl ikété hiki loñ i yé munu nkoñ ’isi wonsôna, a téé mangéda, a sék ki minwaa mi nkoñ het bôt ba binam ba nla niñil,
Minson mi Baôma	44	17	27	inyu boñ le bôt ba yéñ Nyambe, to ibale ba nke ba ntômde inyu yéñ nye le ndi ba léba nye, to hala kiki a ta bé haa ni hiki wada wés.
Minson mi Baôma	44	17	28	Inyule ni njel yé nyen di gwé niñ, di nyiñgha, di héga ki; ndik kiki yak bahogi ikété batila banan ba bi kal le: ‘Inyule yak bés di yé bon bé.’
Minson mi Baôma	44	17	29	“Jon kiki di yé bon ba Nyambe, di nlama bé hoñol le Nyambe a yé kiki gôl, to silba, to ngok, tole kiki yom le mut binam a nla uñgus ni likeñge jé tole ni pék yé.
Minson mi Baôma	44	17	30	I yé maliga le Nyambe a bi yip mis mu mangéda ma ngiyi ma, ndi nano a yé i añle bôt bobasôna homa nyensôna le ba nlama hiel miñem.
Minson mi Baôma	44	17	31	Inyule a bi téé ngim kel le a’ kéés nkoñ ’isi lôñni telepsép ni njel mut a bi pohol; a ti ki bôt ba binam bobasôna yimbne ba nla bôdôl ñem, yo ini le, a bi tugul i mut nu ikété bawoga.”
Minson mi Baôma	44	17	32	Ndi kiki ba nok nye a mpot inyu bitugne bi bawoga, bahogi ba bôdôl nol hiol, bape ba kalak le: “D’a emble we mu jam li lisañ lipe.”
Minson mi Baôma	44	17	33	Ha nyen Paul a bi yék bo,
Minson mi Baôma	44	17	34	ndi bôt bahogi ba noñ nye, ba yila bahémle. Diônisiô, nu a bé nkéés i ndap minkaa i Aréôpagô, a bé wada ikété yap; yak muda wada ba nsébél le Damaris, lôñni bape ki.
book	book_id	chapter	verse	text
Minson mi Baôma	44	18	1	I mbus ha, a nyodi i Atén, a ke i Korintô.
Minson mi Baôma	44	18	2	A boma man Lôk Yuda wada le Akila, mut pes mbok Pôntôs, nu a bi tip lôl i Italia ni nwaa le Priskila, inyule Klaudiô a bi ti oda le Lôk Yuda yosôna i nyodi i Rôma. Jon a bi ke i boni,
Minson mi Baôma	44	18	3	inyule ba bé sal nlélém bôlô, a yén i ndap yap, a salak lôñni bo, hala kiki ba bé sal bôlô i kôñôl mandap ma mabadô.
Minson mi Baôma	44	18	4	A bé ti nkwel i ndap bibégés hiki kel Sabat, a tindge Lôk Yuda lôñni bôt ba Grikia i hémle.
Minson mi Baôma	44	18	5	Ndi kiki Silas bo Timôtéô ba bi lôl i Makédônia, Paul a bôdôl gwélél ngéda yé yosôna inyu añal bañga i Nyambe, a bogok mbôgi inyu unda Lôk Yuda le Yésu nyen a yé Kristô.
Minson mi Baôma	44	18	6	Ndi kiki ba nai ni kolba nye, ba leñek nye bibuk bibe, a sugde mambot mé, a kal le: “Matjél manan ma ba i ngii miño minan. Me yé ngi nsohi. Ibôdôl nano, m’a ke yak bôt ba matén.”
Minson mi Baôma	44	18	7	Ha nyen a bi nyodi nyoo, a jôp ikété ndap mut wada ba nsébél le Titô Yustô; a bé mut a mbégés Nyambe, ndap yé i bak i édi ni ndap bibégés.
Minson mi Baôma	44	18	8	Ndi ñane ndap bibégés le Krispô a bôdôl hémle Nwet, nye ni ndap yé lihaa yosôna. Yak ngandak bôt ba Korintô ba ba bi nok, ba bôdôl hémle, ba sôblana ki.
Minson mi Baôma	44	18	9	Handugi hala, Nwet a kal Paul ni juu ikété yiinda le: “U kon bañ woñi, ndi ke ni bisu i pot, u mom bañ nwee,
Minson mi Baôma	44	18	10	inyule me yé lôñni we, mut to wada a’ boñ bé we béba; inyule me gwé ngandak bôt munu tison ini.”
Minson mi Baôma	44	18	11	Jon a bi yén ha nwii wada ni sôñ isamal, a niigaga bañga i Nyambe ipôla yap.
Minson mi Baôma	44	18	12	I ngéda Galiô a bé ngomin pes mbok Akaya, Lôk Yuda i ôô jimb inyu kolba Paul, i kena nye i homa bikééhene,
Minson mi Baôma	44	18	13	i kalak le: “I mut nunu a ntinde bôt i bégés Nyambe i nya i nkolba mbén.”
Minson mi Baôma	44	18	14	Ndi ngéda Paul a bé bebee ni pot, Galiô a kal Lôk Yuda le: “A Lôk Yuda, ibale i mut nunu a boñ jam libe tole béba keñi, ki me kôli sédi ôô inyu emble bé.
Minson mi Baôma	44	18	15	Ndi ibale a yé pééna inyu bibuk, inyu môl ni inyu mbén nan, hala a mbéñge bébomede. Me gwé bé ngôñ i kéés i mam ma.”
Minson mi Baôma	44	18	16	Ha nyen a luhul bo le ba nyodi i homa bikééhene.
Minson mi Baôma	44	18	17	Jon bobasôna ba bi gwel ñane ndap bibégés le Sôsténés, ba bôdôl bép nye i bisu bi homa bikééhene. Ndi Galiô a bi ha yaga bé nyo wé mu mam ma.
Minson mi Baôma	44	18	18	Ndi kiki Paul a nyén ha jôga li dilo, a tjôla lôk kéé, a yoñ sitima lôñni Priskila bo Akila, ba ke i Siria. I Kenkréa, a kit tjôñ inyule a bi ti likak.
Minson mi Baôma	44	18	19	Kiki ba mpam i Éfésô, a yék bo ha; ndi a jôp i ndap bibégés, a tinde Lôk Yuda i hek pék.
Minson mi Baôma	44	18	20	To hala kiki ba bi waa bé soohe nye le a kônde yén lôñni bo, a bi neebe bé,
Minson mi Baôma	44	18	21	ndi a tjôla bo, a kal bo le: “M’a tiimba lo i bééni, ibale Yéhôva a ngwés.” I mbus, a yoñ njel tuye, a nyodi i Éfésô,
Minson mi Baôma	44	18	22	a sôs i Kaisaréa. Ha nyen a bet, a yéga likoda; i mbus, a sôs i Antiôkia.
Minson mi Baôma	44	18	23	Kiki a mal tégbaha ndék ngéda nyoo, a nyodi, a tagbene i ngandak bahoma mu loñ Galatia ni i Frigia, a lédhak banigil bobasôna.
Minson mi Baôma	44	18	24	Nano, man Lôk Yuda wada nu jôl jé le Apôlô, mut tison Aléksandria, a lo i Éfésô; a bé yi nkwel ngandak, a yik Bitilna ngandak.
Minson mi Baôma	44	18	25	Ba bi niiga i mut nunu njel Yéhôva; kiki a bé loñ ni mbuu mpubi, a bé pot, a niigaga ki mam inyu Yésu ni maliga, ndi a bé yi ndigi sôble i Yôhanes.
Minson mi Baôma	44	18	26	A bôdôl pot ni makénd ikété ndap bibégés, ndi kiki Priskila bo Akila ba ñemble nye, ba yoñ nye i boni, ba tibil toñle nye njel Nyambe.
Minson mi Baôma	44	18	27	Ndi kiki a bé gwés ke i Akaya, lôk kéé i tilna banigil inyu ti bo makénd le ba leege nye loñge. Jon ngéda a bi pam nyoo, i bôt ba bi yila bahémle ni njel konangoo i mbuma ñañ i Nyambe, a hôla bo ngandak;
Minson mi Baôma	44	18	28	inyule a bé tibil yaga unda i mbamba lôñni makénd le biniigana bi Lôk Yuda bi ta bé maliga, a undga bo ni njel Bitilna le Yésu nyen a yé Kristô.
book	book_id	chapter	verse	text
Minson mi Baôma	44	19	1	I mbus mam mana, i ngéda Apôlô a bé i Korintô, Paul a tagbene ikété nkoñ Asia, a sôs i Éfésô. A koba banigil bahogi nyoo,
Minson mi Baôma	44	19	2	a kal bo le: “Baa ni bi kôhna mbuu mpubi ngéda ni bi yila bahémle?” Ba timbhe nye le: “Ngo di yé ngi to nok le mbuu mpubi u yé.”
Minson mi Baôma	44	19	3	Ha nyen a bi kal le: “Imbe sôble ni bi kôhna ni?” Ba kal le: “Sôble i Yôhanes.”
Minson mi Baôma	44	19	4	Paul a kal le: “Yôhanes a bi sôble bôt le hala a ba yimbne le ba nhiel miñem, a kalak bôt le ba hémle nu a nlo i mbus yé, hala wee Yésu.”
Minson mi Baôma	44	19	5	Kiki ba nok hala, ba sôblana i jôl li Nwet le Yésu.
Minson mi Baôma	44	19	6	I ngéda Paul a bi kéhi moo i ngii yap, mbuu mpubi u lo i ngii yap, ba bôdôl pot dilémb dipe, ba podok mbañ.
Minson mi Baôma	44	19	7	Bobasôna ba bé jam kiki bo jôm li bôt ni iba.
Minson mi Baôma	44	19	8	Inyu sôñ aa, a bé pot ni makénd i ndap bibégés, a tinak minkwel, a noodege tinde bo i hémle Ane Nyambe.
Minson mi Baôma	44	19	9	Ndi ngéda bôt bahogi ba bi nai ni nledek ñem, ba tjél hémle, ba bôdôl ôbôs jôl li Njel i bisu bi limut, a bagla ni bo, a bagal yak banigil le ba nyodi mu lôñ yap, a kahal ti minkwel hiki kel i ndap suklu i Tiranô.
Minson mi Baôma	44	19	10	Hala a bi nom nwii ima kayéle i bôt bobasôna ba bé yééne i pes mbok Asia ba nok bañga i Nwet, Lôk Yuda ni bôt ba Grikia.
Minson mi Baôma	44	19	11	Yak Nyambe a kônde boñ mimpémba mi mam mi mbuma ñañ ni njel Paul,
Minson mi Baôma	44	19	12	i nya yé le bôt ba bé yoñ yak mabadô lôñni mambot ma bôlô ma ma ntihba nyuu Paul inyu kena mo yak bakokon; makon map ma malak, yak mimbuu mimbe mi pamak ikété yap.
Minson mi Baôma	44	19	13	Ndi Lôk Yuda ihogi i i bé hiôm, i pémhak mimbuu mimbe, i bi noode gwélél jôl li Nwet le Yésu i ngii bôt ba bééna mimbuu mimbe, i kalak le: “Me nti yaga we oda ni njel Yésu nu Paul a ñañal.”
Minson mi Baôma	44	19	14	Ñéga biprisi wada le Skéva, nu a bé man Lôk Yuda, a bééna bon bôlôm basaambok ba ba bé boñ hala.
Minson mi Baôma	44	19	15	Ndi mbuu mbe u timbhe bo, u kal le: “Me nyi Yésu, me nyi yak Paul, ndi bé ni yé bonjee?”
Minson mi Baôma	44	19	16	Ha nyen i mut a bééna mbuu mbe a kwél bo i nyuu, a loo bo ngui, a yémbél bo wada i mbus wada, kayéle ba pam mu ndap i, ba ke ngwéé ba bak nso, ba ban-ga ki mambabaa.
Minson mi Baôma	44	19	17	Bôt bobasôna ba ba bé yééne i Éfésô ba yi i jam li, Lôk Yuda ni bôt ba Grikia; bobasôna ba kon woñi, yak bikeñi bi jôl li Nwet le Yésu bi kônde añlana.
Minson mi Baôma	44	19	18	Yak ngandak bôt ikété ba ba bi yila bahémle i bé lo inyu pahal ni pot i mbamba i mam ba bé boñ.
Minson mi Baôma	44	19	19	Hodo, jôga li bôt li li bi boñ makañ, li kot bikaat gwap, li lona gwo, li ligis gwo i bisu bi bôt bobasôna. Kiki ba ñôt ndamba i bikaat bi, ba léba le i yé môm matan ma dikôô ma batjañtjañ ba silba.
Minson mi Baôma	44	19	20	Hala nyen bañga i Yéhôva i bi kônde tjama lôñni lipémba, yak ngandak bôt i kôndba mu nsoñgi u bahémle.
Minson mi Baôma	44	19	21	I mbus mam mana, Paul a yoñ makidik mu ñem wé le ngéda a mal tagbe i Makédônia ni Akaya, a ga ke i Yérusalem. A bé kal le: “I ngéda me mal ke i Yérusalem, y’a béda ki le me ke i Rôma.”
Minson mi Baôma	44	19	22	Jon ikété ba ba bé gwélél nye nson, a ep bôt iba i Makédônia, Timôtéô bo Érastô, ndi nyemede a yégle inyu ndék ngéda i pes mbok Asia.
Minson mi Baôma	44	19	23	Ha ngéda i nyen yubda keñi i bi bôdôl inyu Njel.
Minson mi Baôma	44	19	24	Inyule mut wada le Démétriô, ñôô silba, nu a bé bañ dimagaa di témpel di silba di Artémis, a tinak baôô gwom ngandak yéñe.
Minson mi Baôma	44	19	25	A kot bo lôñni bôt bape ba ba ñôô minlélém mi gwom, a kal le: “A bôt, ni nyi yaga le munu bôlô ini nyen lingwañ jés li nlôl.
Minson mi Baôma	44	19	26	Nano ni yé i tehe, ni nogok le i Éfésô nyetama bé, ndi bebee le i pes mbok Asia yosôna, i mut nunu le Paul a mal tinde limut li bôt likeñi i hémle biniigana bipe, a kalak le banyambe di ñôô ni moo ba ta toi bé banyambe.
Minson mi Baôma	44	19	27	Handugi hala, jam libe li ta ndik bé le bôt ba nla bôdôl yan bôlô yés, ndi ba nla yak tehe témpel i nyambemuda nunkeñi le Artémis kiki yañga jam, kayéle a nimis lipém jé, nye nu bôt ba Asia yosôna ni ba nkoñ ’isi ba mbégés.”
Minson mi Baôma	44	19	28	Kiki bôt ba nok hala, ba yon ni hiun, ba bôdôl lond le: “Artémis nu bôt ba Éfésô a yé nunkeñi!”
Minson mi Baôma	44	19	29	Ha nyen tison i bi yon ni yubda, bôt bobasôna ba pala ke i homa mintuk, ba ôdôk Gayô bo Aristarkô ni ngui, bon ba bé bôt ba Makédônia ba ba bé kiha lôñni Paul.
Minson mi Baôma	44	19	30	Ibale ki inyu yé, Paul a bééna ngôñ i jôp ikété limut, ndi banigil ba bi neebe bé le a boñ hala.
Minson mi Baôma	44	19	31	Yak bakena mangand ni mintuk ba ba bé mawanda mé, ba ep nwin inyu soohe nye le a noode bañ téé kôô i homa mintuk.
Minson mi Baôma	44	19	32	Ni maliga, bahogi ba bé lond, ba kalak jam jada, ndi bape ba kalak jam lipe; inyule limut li bé ikété yubda, ngandak ikété yap i bé yi bé to inyuki ba bi kodba.
Minson mi Baôma	44	19	33	Ha nyen ba bi pémés Aléksandrô ikété limut, Lôk Yuda i nyuge nye le a telep i bisu, Aléksandrô a unda bo woo le ba yén nwee, a yéñék pot inyu sôñ nyemede i bisu bi limut.
Minson mi Baôma	44	19	34	Ndi ngéda ba bi yimbe le a yé man Lôk Yuda, bobasôna ba bôdôl lond ni kiñ yada, ba tégbaha jam kiki bo ngeñ iba, ba kalak le: “Artémis nu bôt ba Éfésô a yé nunkeñi!”
Minson mi Baôma	44	19	35	I ngéda mut matila nu tison a bi sôk a mômôs limut nwee, a kal le: “A bôt ba Éfésô, njee yaga ikété bôt ba binam a nyi bé le tison i bôt ba Éfésô yon i ntat témpel Artémis nunkeñi, i tadak ki ôñgba yé i i bi lôl i ngii?
Minson mi Baôma	44	19	36	Hala kiki pééna i ta bé mu jam li, ni nlama mom nwee, ni publa bañ.
Minson mi Baôma	44	19	37	Inyule ni nlona i bôt bana hana, ba ta bé bôt ba nip i bitémpel, to baôbôs nyambe wés nu muda jôl.
Minson mi Baôma	44	19	38	Jon ibale Démétriô ni baôô gwom ba gwé ndañ ni ngim mut, dilo di minkaa di yé, yak bangomin ba pes mbok ba yé, ba kena mindañ ba gwééna i bisu gwap.
Minson mi Baôma	44	19	39	Ndi ibale ni yé i yéñ jam lipe iloo li, wee makidik ma nlama yôña i ngeñ likoda inoñnaga ni mbén.
Minson mi Baôma	44	19	40	Inyule i jam li yé bôña len, li nla boñ le ba soman bés le di nkolba ngomin, hala kiki di gwé bé njom yo ki yo i nti bés kunde i neebe i yubda ini.”
Minson mi Baôma	44	19	41	I mbus, kiki a mal pot hala, a huuha limut.
book	book_id	chapter	verse	text
Minson mi Baôma	44	20	1	I ngéda yubda i bi sôs ngui, Paul a ep le ba sébél banigil; kiki a mal ti bo makénd, a tjôla bo, a yoñ njel i nke i Makédônia.
Minson mi Baôma	44	20	2	Kiki a ntagbe mu minkoñ mi, a tinak bahémle makénd ni njel ngandak bibañga bilam, a pam i Grikia.
Minson mi Baôma	44	20	3	A tégbaha sôñ aa nyoo; ndi kiki Lôk Yuda i bi ôô jimb ikolba nye ngéda a bé bebee ni yoñ sitima inyu ke i Siria, a héñha mahoñol, a timbil i Makédônia.
Minson mi Baôma	44	20	4	I bôt bana bon ba bé yéga nye: Sôpater man Pirus, mut Béréa; Aristarkô bo Sékundô, bôt ba Tésalônika; Gayô, mut Derbé; Timôtéô; Tikikô lôñni Trôfimô, bôt ba pes mbok Asia.
Minson mi Baôma	44	20	5	I bôt bana ba bi bôk i bisu, ba kahal bem bés i Trôas;
Minson mi Baôma	44	20	6	ndi i mbus dilo di ngand Bret bi ngi-séñha, di yoñ njel tuye, di nyodi i Filipi; hala a bi yoñ bé bés dilo ditan, di pam i boni i Trôas, di tégbaha ki dilo disaambok nyoo.
Minson mi Baôma	44	20	7	I kel bisu i sonde, i ngéda di bi kodba inyu je, Paul a bôdôl kwélés bo; kiki a bé lama ke i kel i bé noñ ha, a kena nkwel wé ni bisu letee ni kosi juu.
Minson mi Baôma	44	20	8	Ngandak bilambe i bé mu tuñ ngii, i homa di bi kodba.
Minson mi Baôma	44	20	9	Mañge wanda wada le Utikô a bé a yii i winda, a bôdôl ke ’ilo bañga bañga ngéda Paul a bé a ngi podok; kiki hilo hi nkena nye, a sodla nyoo i ndegi i nyônôs aa, a kwo ’isi, ba koba nye mim.
Minson mi Baôma	44	20	10	Paul a sôs, a nañal i ngii yé, a sambla nye, a kal le: “Ni waa maéya, inyule a yé i niñ.”
Minson mi Baôma	44	20	11	I mbus, Paul a témb a bet, a yoñ bijek, a bôdôl je. A kena nkwel wé ni bisu inyu jôga li ngéda, letee ni maye ma kel; i mbus, a ke.
Minson mi Baôma	44	20	12	Kiki ba ntémbna mañge wanda yômi, ba kôhna hogbe iloo hihéga.
Minson mi Baôma	44	20	13	I mbus ha, di ke di yoñ sitima inyu bôk i Asos, ndi Paul a ke ni makôô. Nyoo nyen di bé lama yoñ nye kiki a bi kal bés.
Minson mi Baôma	44	20	14	Jon ngéda a bi koba bés i Asos, di yoñ nye i sitima, di ke i Mitiléné.
Minson mi Baôma	44	20	15	I kel i bé noñ, di nyodi ha, di pam i Kiôs; ndi i kel i bé noñ ha, di telep i Samôs inyu ndék ngéda; i kel i bé noñ ki ha, di pam i Milétô.
Minson mi Baôma	44	20	16	Paul a bé a ma kit le a ntelep bé i Éfésô, inyu boñ le a tégbaha bañ ngandak ngéda i pes mbok Asia, inyule a bé pala boñ le ndi a pam i Yérusalem i kel ngand Pentékôt, ibale hala a bé le a bôña.
Minson mi Baôma	44	20	17	Ndi i Milétô, a ep nwin i Éfésô le ba sébél mimañ mi likoda.
Minson mi Baôma	44	20	18	Kiki mi nlo i boma nye, a kal nwo le: “Bébomede ni nyi yaga lelaa me niñik ipôla nan ibôdôl i kel bisu me bi téé kôô i pes mbok Asia,
Minson mi Baôma	44	20	19	me gwéélak Nwet kiki nkol ni suhulnyuu yosôna, ni gwiiha lôñni manoodana ma bi kwél me inyule Lôk Yuda i bé ôô mimb inyu nol me;
Minson mi Baôma	44	20	20	ni nyi ki le me bi tjél bé añle bé mam momasôna ma yé bé nseñ, to niiga bé i mbamba ni i mandap ni mandap.
Minson mi Baôma	44	20	21	Ndi me bi bok mbôgi i nya i yôni i bisu bi Lôk Yuda lôñni bôt ba Grikia le ba tam bibéba gwap, ba hielba inyu bégés Nyambe, ba hémle ki Nwet wés Yésu.
Minson mi Baôma	44	20	22	Hanano nuna-ki, mbuu mpubi u nyégsa me i ke i Yérusalem, to hala kiki me nyi bé kii y’a pémél me nyoo,
Minson mi Baôma	44	20	23	ndik le tison i mbus tison, mbuu mpubi u ntiimba kal me le, mok ni njiiha bi mbem me.
Minson mi Baôma	44	20	24	Ndi to hala, niñ yem i tane bé me nseñ, ndi jam li yé nseñ li yé le me mélés ngwéé wem ni nson Nwet Yésu a bi ti me, le me bok mbôgi i nya i yôni inyu ñañ nlam u konangoo i mbuma ñañ i Nyambe.
Minson mi Baôma	44	20	25	“Ndi nano, nuna-ki, me nyi le to wada ikété bé ba me bi añle ñañ nlam u Ane a’ tehe ha bé su wem.
Minson mi Baôma	44	20	26	Jon me nsébél bé le ni ba mbôgi i kel ini le me yé ngi nsohi ni matjél ma bôt bobasôna,
Minson mi Baôma	44	20	27	inyule me bi tjél bé añle bé pék yosôna i Nyambe.
Minson mi Baôma	44	20	28	Yoña yihe ni bébomede lôñni bémba yosôna, inyu yo nyen mbuu mpubi u bi téé bé babéñge, le ndi ni tôñ likoda li Nyambe, li a bi somb ni matjél ma Man wé nyemede.
Minson mi Baôma	44	20	29	Me nyi le i mbus maké mem, ngwo-njéé i i nyai i ga jôp ipôla nan, i ga tééda bé bémba ni loñgeñem,
Minson mi Baôma	44	20	30	ndi ikété nan yaga nyen bôt ba ga telep, b’a pot minkoda mi biniigana inyu ôt banigil i mbus yap.
Minson mi Baôma	44	20	31	“Jon yéna péé, ni téédaga ikété mahoñol le letee ni nwii maa, juu ni njamuha, me bi waa bé béhe hiki wada nan lôñni gwiiha i mis.
Minson mi Baôma	44	20	32	Ndi nano, me mbiine bé i moo ma Nyambe ni ma bañga i konangoo yé i i mbuma ñañ, i bañga i yon i nla lédés bé, i ti ki bé ngababum lôñni bapubhaga bobasôna.
Minson mi Baôma	44	20	33	Me bi tam bé silba, to gôl, to mbot i mut nye ki nye.
Minson mi Baôma	44	20	34	Bébomede ni nyi le i moo mana ma bi sal inyu boñ le me lôñni bôt ba yé ni me, di kôhna i mam ma yé bés nseñ.
Minson mi Baôma	44	20	35	me bi unda bé ikété mam momasôna le, lôñni bôlô i ngui hala nyen ni nlama hôla i bôt ba mbomb, ni téédaga ki bibañga bi Nwet le Yésu ikété mahoñol, kiki nyemede a bi kal le: ‘Ti i nlona maséé iloo kôhna.’”
Minson mi Baôma	44	20	36	Kiki a mal pot i mam mana momasôna, a ôm maboñ ’isi lôñni bobasôna, a soohe.
Minson mi Baôma	44	20	37	Ni maliga, bobasôna ba bi ee ngandak, ba sambla Paul ni gwéha, ba sos nye mamañ,
Minson mi Baôma	44	20	38	ñem u siida bo ngandak téntén inyu bañga a bi kal bo le ba ga tehe ha bé su wé. I mbus, ba yéga nye letee ni i sitima.
book	book_id	chapter	verse	text
Minson mi Baôma	44	21	1	Kiki di bi bagla lôñni bo ni njôghe ñem, di yoñ njel tuye, di ke mbombom yés letee di pam i Kôs; i kel i bé noñ, di ke i Rôdôs, ha nyen di bi nyodne inyu ke i Patara.
Minson mi Baôma	44	21	2	I ngéda di bi koba le sitima yada i yé yap inyu ke i Fénikia, di jôp mu, di ke.
Minson mi Baôma	44	21	3	I ngéda di bi tehe ôn Kiprô, di tagbe yo i bak bés i pes waé, di ke i Siria; i mbus, di telep i Tir inyule ha nyen sitima i bé lama suha mambegee mé.
Minson mi Baôma	44	21	4	Kiki di nyéñ banigil, di tehe bo, di yén nyoo dilo disaambok. Ndi mbuu u tinde bo i kal Paul ngandak ngélé le a téé bañ kôô i Yérusalem.
Minson mi Baôma	44	21	5	Kiki ngéda yés i nyodi nyoo i nkola, di jôp i njel; ndi bobasôna, yak bôda ni boñge, ba yéga bés letee di nyodi i tison. I ngéda di bi pam i ngwañ tuye, di ôm maboñ ’isi, di soohe,
Minson mi Baôma	44	21	6	di tjôlna. Kiki di mbet i sitima, ba témb i mandap map.
Minson mi Baôma	44	21	7	I mbus, di nyodi i Tir ni sitima, di pam i Pitôlômais, di yéga lôk kéé, di yén ki hilo hiada lôñni bo.
Minson mi Baôma	44	21	8	I kel i bé noñ ha, di nyodi, di pam i Kaisaréa, di jôp ikété ndap i ñañal ñañ nlam le Filipô, nu a bé wada ikété bôt basaambok, di yén lôñni nye.
Minson mi Baôma	44	21	9	I mut nunu a bééna bingond bina bi bi bé ngi biiba, bi podok mbañ.
Minson mi Baôma	44	21	10	Ndi kiki di nyén ha ngandak dilo, mpôdôl wada ba nsébél le Agabô a sôs i béhni, a lôlak i Yudéa.
Minson mi Baôma	44	21	11	I ngéda a bi koba bés, a yoñ ngôli i Paul, a kañ yo i makôô ni i moo mé nyemede, a kal le: “Haana nyen mbuu mpubi u nkal: ‘I mut a gwé ngôli ini, haana nyen Lôk Yuda i ga kañ nye i Yérusalem, i ti ki nye i moo ma bôt ba matén.’”
Minson mi Baôma	44	21	12	Kiki di nok hala, bés lôñni bôt ba bé ha, di bôdôl soohe nye le a bet bañ i Yérusalem.
Minson mi Baôma	44	21	13	Ndi Paul a timbhe le: “Inyuki ni ñee? Inyuki ni noode ki tômbôs me? Yina le me ta ndik bé nkôôbaga le ba kañ me, ndi me yé yak bebee i wo i Yérusalem inyu jôl li Nwet le Yésu.”
Minson mi Baôma	44	21	14	Kiki di ntehe le di nla bé héñha mahoñol mé, di nwas nye, di kal le: “Sômbôl i Yéhôva yon i bôña.”
Minson mi Baôma	44	21	15	I mbus dilo di, di kôôba liké jés, di yoñ njel i nke i Yérusalem.
Minson mi Baôma	44	21	16	Yak bahogi ikété banigil ba Kaisaréa ba ke lôñni bés, ba kena bés yak mut a bé lama leege bés i ndap yé le Mnasôn, mut Kiprô nu a bé wada ikété banigil ba bisu.
Minson mi Baôma	44	21	17	I ngéda di bi pam i Yérusalem, lôk kéé i leege bés lôñni maséé.
Minson mi Baôma	44	21	18	Ndi i kel i bé noñ ha, Paul a ke lôñni bés yak Yakôbô, mimañ nwominsôna mi bé ha.
Minson mi Baôma	44	21	19	Kiki a nyéga bo, a bôdôl toñle bo mam momasôna Nyambe a bi boñ ni njel nson wé ikété biloñ bipe.
Minson mi Baôma	44	21	20	I ngéda ba bi nok hala, ba bôdôl ti Nyambe lipém, ndi ba kal nye le: “A mankéé, u ntehe lelaa ngandak dikôô di bon ba Lôk Yuda i nyila bahémle, bobasôna ba tiñi ki ni mbén Môsi.
Minson mi Baôma	44	21	21	Ndi ba bi nok bôt ba nhuñbe inyu yoñ le u niiga Lôk Yuda yosôna i i nyééne ipôla bôt ba matén, le ba kôm mbén Môsi mbus, u kalak bo le ba kwee bañ bon bap, ba noñ bañ to bilem bi bôt ba kôba.
Minson mi Baôma	44	21	22	Kii ni di nlama boñ ni i jam lini? Ibabé pééna, ba ga nok le u nlo.
Minson mi Baôma	44	21	23	Jon, boñ i jam di nkal we: Di gwé bôt ba-na ba ba bi ti Nyambe likak.
Minson mi Baôma	44	21	24	Yoñ i bôt bana ni we, pubus bo, pubus yak wemede inoñnaga ni mbén Môsi, yoñ ki bitelbene i saa mam momasôna ma mbéda inyu boñ le ba homb miño nwap. Ha nyen hiki mut a’ yi le minhuñbe bôt ba nhuñbe inyu yoñ mi ta bé maliga, ndi b’a tehe le yak wemede u noñ oda, u téédaga ki mbén Môsi.
Minson mi Baôma	44	21	25	Ndi inyu bahémle ba biloñ bipe, di bi tilna bo makidik més le ba nlama tjél gwom bôt ba nsémél bisat, matjél, minidik mi binuga, ni malal ma nyega.”
Minson mi Baôma	44	21	26	Jon i kel i bé noñ ha, Paul a ke lôñni i bôt ba, bobasôna ba pubus bomede inoñnaga ni mbén Môsi. I mbus, ba ke i témpel inyu kal imbe ngéda dilo disaambok inyu pubus bomede inoñnaga ni mbén Môsi di bé lama mal, le ndi prisi i sem bisesema inyu hiki wada wap.
Minson mi Baôma	44	21	27	Ndi kiki dilo disaambok di bé bebee ni mal, Lôk Yuda i Asia i tehe nye ikété témpel, i lona ngandak yubda ikété limut jolisôna, i gwel nye,
Minson mi Baôma	44	21	28	i londok le: “A bôt ba Israel, hôlnana bés! I mut nunu nyen a niiga bôt bobasôna homa nyensôna ikolba litén jés, mbén yés lôñni i homa nunu. Ndi handugi hala, a bi jôbna ki bôt ba Grikia ikété témpel, a hindis i homa mpubhaga nunu.”
Minson mi Baôma	44	21	29	Inyule ba bi bôk ba tehe nye i tison lôñni Trôfimô, mut Éfésô; ba hégda le Paul a bi jôbna nye ikété témpel.
Minson mi Baôma	44	21	30	Tison yosôna i bé ikété yubda, limut li lo ngwéé, li gwel Paul, li ôt nye inyu pémés nye mu témpel; kunda yada, ba yip makôga.
Minson mi Baôma	44	21	31	Kiki ba bé yéñ nol nye, ngan i pam yak ñane hikôô hi bisônda le Yérusalem nyensôna a yé ikété yubda;
Minson mi Baôma	44	21	32	i nlélém ngéda, a yoñ bisônda lôñni baane mbôgôl bisônda, a ke ngwéé inyu sôs i boni. I ngéda ba bi tehe ñane hikôô hi bisônda lôñni bisônda bipe, ba waa bép Paul.
Minson mi Baôma	44	21	33	Ha nyen ñane hikôô hi bisônda a tiige bebee, a gwel nye, a ti oda le ba kañ nye ni minsañ mi bikei ima; i mbus, a bat njee Paul a yé ni limbe jam a mboñ.
Minson mi Baôma	44	21	34	Ndi bahogi ikété limut ba bôdôl lond, bana ba kalak jam jada, bape ba kalak jam lipe. Kiki yubda i bé homa nyensôna ikété limut, ñane hikôô hi bisônda a bi la bé yi i jam li bi tagbe toi, jon a bi ti oda le ba kena nye i ñamb bisônda.
Minson mi Baôma	44	21	35	Ndi ngéda Paul a bi pam i homa ba mbet likala, bisônda bi begee nye hala kiki limut li bé yéñ boñ nye béba,
Minson mi Baôma	44	21	36	inyule limut li bôt li bé waa bé noñ bo, li londok le: “Nola nye!”
Minson mi Baôma	44	21	37	I ngéda ba bé bebee ni jôbna nye ikété ñamb bisônda, Paul a kal ñane hikôô hi bisônda le: “Baa me gwé kunde i kal we jam?” A timbhe le: “Baa u nyi pot hop Grikia?
Minson mi Baôma	44	21	38	Hala wee u ta bé i man Égiptô nu a bi tinde bôt i kolba ngomin hala a yé ndék ngéda len, a kena ki dikôô dina di bôt ba manola i ñoñ?”
Minson mi Baôma	44	21	39	Ha nyen Paul a kal le: “Ni maliga, me yé man Lôk Yuda, mut tison i i nyiba loñge loñge le Tarsô, i pes mbok Kilikia. Jon me nsoohe we le u ti me kunde i pôdôs litén.”
Minson mi Baôma	44	21	40	Kiki a nti nye kunde, Paul a telep i likala, a unda litén woo le ba yén nwee. I ngéda bôt bobasôna ba bi mom nwee, a kahal pôdôs bo ni hop Lôk Héber, a kal le:
book	book_id	chapter	verse	text
Minson mi Baôma	44	22	1	“A bôt, a lôk kéé ni basañ, emblana, me toñle bé i mam ma ntagbe.”
Minson mi Baôma	44	22	2	Kiki ba nok nye a mpôdôs bo ni hop Lôk Héber, ba tibil yaga mom nwee; a kal le:
Minson mi Baôma	44	22	3	“Me yé man Lôk Yuda, me bi gwééne i Tarsô, i pes mbok Kilikia, ndi me bi boñ suklu munu i tison ini, i makôô ma Gamaliel, me nigil yaga i tibil noñ mbén i basôgôlsôgôl, me ban-ga makénd inyu nson u Nyambe kiki yak bébobasôna ni gwé mo i len ini.
Minson mi Baôma	44	22	4	Me bi tééñga bôt ba Njel ini letee ni nyemb, bôlôm kiki bôda, me kañak bo, me hak bo i mok,
Minson mi Baôma	44	22	5	prisi keñi ni ntôñ wonsôna u mimañ mi litén ba yé me mbôñ. Bo ki bon ba bi ti me bikaat inyu lôk kéé i Damaskô; me bé ke inyu gwel i bôt ba bé nyoo le ndi me lona bo nkañak i Yérusalem inyu boñ le ba kôhna nôgôs.
Minson mi Baôma	44	22	6	“Ndi kiki me bé i njel, me tiigege bebee ni Damaskô, hala a bé jam kiki bo kosi; kunda yada, mapubi makeñi ma nlôl i ngii, ma béyéi me, ma kéña me,
Minson mi Baôma	44	22	7	me kwo ’isi, me nok ki kiñ i nkal me le: ‘A Saulô, a Saulô, inyuki u ntééñga me?’
Minson mi Baôma	44	22	8	Me timbhe le: ‘U yé njee, a Nwet?’ A kal me le: ‘Men me yé Yésu, mut Nasaret, nu u ntééñga.’
Minson mi Baôma	44	22	9	I bôt ba bé lôñni me ba bi tehe yaga mapubi, ndi ba bi nok bé kiñ i nu a bé pôdôs me.
Minson mi Baôma	44	22	10	Ha nyen me kal le: ‘Kii me nlama boñ, a Nwet?’ Nwet a kal me le: ‘Telep, jôp i Damaskô, nyoo nyen b’a kal we i mam ma ntééba le u boñ.’
Minson mi Baôma	44	22	11	Ndi kiki me bé la bé tehe to jam inyule mapubi ma bé bai ngandak, i bôt ba bé lôñni me bon ba bi gwel me i woo, ndi me bol i Damaskô.
Minson mi Baôma	44	22	12	“Ha nyen mut ba nsébél le Anania, nu a bé kon Nyambe woñi inoñnaga ni mbén Môsi, a ban-ga mbôgi ilam ikété bôt ba Lôk Yuda bobasôna ba ba niñ nyoo,
Minson mi Baôma	44	22	13	a lo i boma me. A telep me ipañ, a kal me le: ‘A Saulô, a mankéé, témb tehna!’ Ha nlélém ngéda, me pa mis, me tehe nye.
Minson mi Baôma	44	22	14	A kal le: ‘Nyambe nu basôgôlsôgôl bés a mpohol we le u yi sômbôl yé, u tehe nu a téé sép, u nok ki kiñ i nyo wé,
Minson mi Baôma	44	22	15	inyule w’a bok mbôgi inyu yé i bisu bi bôt bobasôna inyu mam u bi tehe ni ma u bi nok.
Minson mi Baôma	44	22	16	Ndi nano, inyuki u nlep ngéda? Telep, u kôhna sôble, u sébél ki jôl li Yésu le ndi bibéba gwoñ bi nwéhlana.’
Minson mi Baôma	44	22	17	“Ndi ngéda me bi témb i Yérusalem, me bé soohe i témpel, me tehe yiinda,
Minson mi Baôma	44	22	18	me tehe nye a nkal me le: ‘Hoo boñ, pala nyodi i Yérusalem inyule b’a neebe bé i mbôgi u nti inyu yem.’
Minson mi Baôma	44	22	19	Me kal le: ‘A Nwet, bomede ba nyi yaga le me bééna lem i jôp ikété hiki ndap bibégés, me leñek i bôt ba nhémle we i mok, me bébék bo disôô;
Minson mi Baôma	44	22	20	ni le ngéda ba bé kôp matjél ma Stéfanô nu a bé mbôgi yoñ, me bé me téé, hala a lémlak me, me téédaga ki mambot ma bôt ba bé nol nye.’
Minson mi Baôma	44	22	21	Ndi to hala, a kal me le: ‘Kenek, inyule m’a ep we i biloñ bi yé nonok.’”
Minson mi Baôma	44	22	22	Ba bi emble nye letee ni ngéda a bi pahal bibuk bini. I mbus, ba bédés makiñ, ba kal le: “I nya mut ini i nlama wo, i kôli bé niñ!”
Minson mi Baôma	44	22	23	Kiki ba bé lond makeñi, ba lebek mambot map, ba leñek minluñ mi biték i ngii,
Minson mi Baôma	44	22	24	ñane hikôô hi bisônda a ti oda le ba kena Paul i ñamb bisônda, ni le ba bép nye disôô inyu bat nye mambadga, kayéle a tibil yaga yi inyuki bôt ba londok hala ikolba Paul.
Minson mi Baôma	44	22	25	Ndi kiki ba nkañ nye inyu bép nye disôô, Paul a kal ñane mbôgôl bisônda nu a bé a téé ha le: “Baa u gwé kunde i bép mut Rôma disôô, bo ngi kéés nye?”
Minson mi Baôma	44	22	26	I ngéda ñane mbôgôl bisônda a bi nok hala, a ke yak ñane hikôô hi bisônda inyu añle nye hala, a kal nye le: “W’a boñ lelaa nano? Ngo i mut nunu a yé mut Rôma.”
Minson mi Baôma	44	22	27	Ha nyen ñane hikôô hi bisônda a tiige Paul bebee, a kal nye le: “Kal le me, baa u yé mut Rôma?” A kal le: “Ñ.”
Minson mi Baôma	44	22	28	Ha nyen ñane hikôô hi bisônda a timbhe le: “Me bi saa ngandak moni inyu bana kunde i ba mut Rôma.” Paul a kal le: “Ndi me me bi gwéé mut Rôma.”
Minson mi Baôma	44	22	29	I nlélém ngéda, i bôt ba bé sômbôl kép nye mbai inyu boñ le a pot, ba ke nye haa; yak ñane hikôô hi bisônda a kon woñi ngéda a bi yi le Paul a yé mut Rôma, inyule a bi kañ nye ni minsañ mi bikei.
Minson mi Baôma	44	22	30	I kel i bé noñ ha, kiki a bééna ngôñ i yi ntiik inyuki Lôk Yuda i bé soman nye, a pémés nye, a ti ki oda le baéga biprisi ni Ntôñ bakéés bakeñi wonsôna ba kodba. I mbus, a sôhna Paul, a téé nye i ñemkété wap.
book	book_id	chapter	verse	text
Minson mi Baôma	44	23	1	Kiki Paul a nun Ntôñ bakéés bakeñi siim, a kal le: “A bôt, a lôk kéé, letee ni len, me nla kal bé i bisu bi Nyambe le, kiññem yem i nkéés bé me le me mboñ jam libe.”
Minson mi Baôma	44	23	2	Ha nyen prisi keñi le Anania, i ti oda le i bôt ba bé ba téé nye bebee, ba bép nye mu nyo.
Minson mi Baôma	44	23	3	Ndi Paul a kal nye le: “Nyambe a’ bép we, a we libap ba nhoo puba pén; u nyén inyu kéés me inoñnaga ni mbén Môsi, ndi i nlélém ngéda wemede u bôgôk mbén Môsi ngéda u nti oda le ba bép me?”
Minson mi Baôma	44	23	4	I bôt ba bé ba téé ha ipañ, ba kal le: “Baa u nsol prisi keñi i Nyambe?”
Minson mi Baôma	44	23	5	Ha nyen Paul a kal le: “A lôk kéé me yik bé le a yé prisi keñi. Inyule i yé ntilga le: ‘U nlama bé pôdôl ñane litén joñ béba.’”
Minson mi Baôma	44	23	6	Kiki Paul a bé yi le pes yada i bé Sadukai, pes ipe i bak Farisai, a lond ikété Ntôñ bakéés bakeñi le: “A bôt, a lôk kéé, me yé mut Farisai, ni man mut Farisai. Ba yé i kéés me inyu botñem i bitugne bi bawoga.”
Minson mi Baôma	44	23	7	Kiki a nkal hala, pééna keñi i gwéé ipôla Farisai ni Sadukai, likoda li bagla.
Minson mi Baôma	44	23	8	Inyule Sadukai i nkal le bitugne bi ta bé, to añgel, to hégél mbuu; ndi Farisai i nhémle i mam mana momasôna.
Minson mi Baôma	44	23	9	Ha nyen liyôgbe likeñi li gwéé, bayimbén bahogi mu ntôñ Farisai ba telep, ba bôdôl jomol, ba kalak le: “Di nléba bé i mut nunu jam libe jo ki jo, bebek hégél mbuu tole añgel yon i mpôdôs nye⁠—.”
Minson mi Baôma	44	23	10	Ndi ngéda pééna i bi nai, ñane hikôô hi bisônda a kon woñi le ba mpadna Paul, a ti oda le bisônda bi sôs, bi kadal nye i moo map, bi kena nye i ñamb bisônda.
Minson mi Baôma	44	23	11	Ndi i u u bé noñ ha, Nwet a telep nye ipañ, a kal le: “Bana ñem ngui! Inyule kiki u yé i bok mbôgi i nya i yôni inyu jôl jem i Yérusalem, hala nyen u nlama ki bok mbôgi i Rôma.”
Minson mi Baôma	44	23	12	I ngéda kel i bi ye, Lôk Yuda i ôô jimb, i kum soñ le i ba ntiihege ibale i nje tole i nyo bo ngi nol Paul.
Minson mi Baôma	44	23	13	I bôt ba bi kum soñ hala ba bé iloo môm ma-na ma bôt.
Minson mi Baôma	44	23	14	I bôt bana ba ke yak baéga biprisi lôñni mimañ mi litén, ba kal le: “Di nkum yaga soñ le di ba ntiihege ibale di nje tole di nyo yom yo ki yo bés ngi nol Paul.
Minson mi Baôma	44	23	15	Jon nano, bé ni Ntôñ bakéés bakeñi ni nlama yis ñane hikôô hi bisônda le a sôhna nye i bééni, i ba wengoñle ni ngwés tibil wan hop wé. Ndi nye ngi tiige bebee, d’a ba nkôôbaga i nol nye.”
Minson mi Baôma	44	23	16	Ndi kiki man munlôm nu manyañ Paul nu muda a nok le ba yé i amb hiandi, a jôp ikété ñamb bisônda, a añle Paul hala.
Minson mi Baôma	44	23	17	Ha nyen Paul a sébél ñane mbôgôl bisônda wada, a kal le: “Kena mañge wanda nunu yak ñane hikôô hi bisônda, inyule a gwé jam i kal nye.”
Minson mi Baôma	44	23	18	Jon a bi yoñ nye, a kena nye yak ñane hikôô hi bisônda, a kal le: “Mut mok le Paul a nsébél me, a bat me le me lona we i mañge wanda nunu inyule a gwé jam i kal we.”
Minson mi Baôma	44	23	19	Ñane hikôô hi bisônda a gwel nye woo, a kena nye le ba ba botama, a bat nye le: “Kii u ngwés kal me?”
Minson mi Baôma	44	23	20	A kal le: “Lôk Yuda i nôgla le yani, i ga bat we le u sôhna Paul i bisu bi Ntôñ bakéés bakeñi wengoñle ba nyéñ tibil emble hop wé.
Minson mi Baôma	44	23	21	Ndi u nwas bañ le ba tinde we i boñ hala, inyule iloo môm ma-na ma bôt bap ba ñamb nye, ba yé i hes le a kwo i hiandi, ba nkum ki soñ le ba ba ntiihege ibale ba nje tole ba nyo bo ngi nol nye; hanano ba yé nkôôbaga, ba bemek ndik le u neebe i jam b’a bat we.”
Minson mi Baôma	44	23	22	Ha nyen ñane hikôô hi bisônda a ti mañge wanda oda le: “U kalak bañ mut nye ki nye le u nyis me hala.” I mbus, a nwas nye a ke.
Minson mi Baôma	44	23	23	Ha nyen a sébél baane iba ba mbôgôl bisônda, a kal le: “I ngeñ bôô i juu, kôôbana mbôgôl bisônda iba inyu ke letee ni Kaisaréa, lôñni môm masaambok ma bakilhosi yak ni mbôgôl baleñ makoñ iba.
Minson mi Baôma	44	23	24	Kôôbana yak Paul bihosi le a kil mu, le ndi a pam loñge yak ngomin keñi le Félix.”
Minson mi Baôma	44	23	25	I mbus, a tila kaat, a kal mu le:
Minson mi Baôma	44	23	26	“Me Klaudiô Lisia, me ntilna we i kaat ini, a ngomin keñi le Félix: Me nyéga we!
Minson mi Baôma	44	23	27	Lôk Yuda i bi gwel i mut nunu, i yéñék ki nol nye, ndi me ni bisônda gwem di mpala ke, di sôñ nye, inyule me bi nok le a yé mut Rôma.
Minson mi Baôma	44	23	28	Kiki me bé yéñ yi nsohi ba ñôm nye, me sôhna nye i Ntôñ wap bakéés bakeñi.
Minson mi Baôma	44	23	29	Me léba le ba ñôm nye nsohi inyu mam ma Mbén yap, ndi me nléba bé le a mboñ jam jo ki jo li li kôli ni nyemb tole ni mok.
Minson mi Baôma	44	23	30	Ndi kiki ba nyis me le ba ñôô jimb ikolba i mut nunu, jon me mpala ep nye i weeni, me ti ki oda le i bôt ba ñôm nye nsohi ba soman nye i bisu gwoñ.”
Minson mi Baôma	44	23	31	Ha nyen bisônda bi bi yoñ Paul inoñnaga ni oda ba bi kôhna, ba kena nye juu ni juu i Antipatris.
Minson mi Baôma	44	23	32	I kel i bé noñ, ba nwas le bakilhosi ba kena nye, ndi bo ba témb i ñamb bisônda.
Minson mi Baôma	44	23	33	Bakilhosi ba jôp i Kaisaréa, ba ti ngomin keñi kaat, ba unda ki nye Paul.
Minson mi Baôma	44	23	34	Ha nyen a bi añ kaat; i mbus, a bat imbe pes mbok a nlôl, ba kal nye le a nlôl i Kilikia.
Minson mi Baôma	44	23	35	A kal le: “M’a tibil emble nkaa woñ i ngéda i bôt ba ñôm we nsohi ba nlo.” I mbus, a ti oda le ba tééda nye i ndap Hérôdé.
book	book_id	chapter	verse	text
Minson mi Baôma	44	24	1	I mbus dilo ditan, prisi keñi le Anania a sôs i Kaisaréa ni mimañ mi litén, lôñni loya yada le Tertilô. Ba ke yak ngomin keñi inyu hop wap ba bééna ni Paul.
Minson mi Baôma	44	24	2	Kiki ba nsébél Tertilô, a bôdôl ôm Paul nsohi, a kalak le: “Kiki ni njel yoñ nyen di gwé bañga nsañ, ni le ni njel pék yoñ nyen mahéñha ma yé i bôña munu loñ ini,
Minson mi Baôma	44	24	3	a ngomin keñi le Félix, di nti we mayéga iloo hihéga ngéda yosôna ni homa nyensôna inyu mam mana momasôna.
Minson mi Baôma	44	24	4	Ndi inyu boñ le me lôôs bañ we ngéda, me nsoohe we ikété loñge yoñ ñem le u emble bés inyu ndék ngéda.
Minson mi Baôma	44	24	5	Inyule di nléba le i mut nunu a yé mut yubda, a ntinde ki Lôk Yuda yosôna i nkoñ ’isi wonsôna i kolba ngomin; nye ki nyen a yé nkena ntôñ mbagla u bôt ba Nasaret.
Minson mi Baôma	44	24	6	A bi noode yak hindis témpel, inyu hala nyen di bi gwel nye.
Minson mi Baôma	44	24	7	——
Minson mi Baôma	44	24	8	I ngéda wemede w’a bat nye mambadga, w’a léba le i mam mana momasôna di yé i kal we ma yé maliga.”
Minson mi Baôma	44	24	9	Ha nyen yak Lôk Yuda i bi adba lôñni bo inyu soman nye, i kalak le i mam mana ma yé maliga.
Minson mi Baôma	44	24	10	Kiki ngomin keñi a nyis nye le a nla yoñ hop, Paul a timbhe le: “Me nyi loñge le hala a yé ngandak nwii nano le u yé nkéés munu loñ ini, jon me nkon maséé i kaa hop wem i bisu gwoñ.
Minson mi Baôma	44	24	11	Hala a ntagbege bé jôm li dilo ni diba le me bi bet i Yérusalem inyu bégés Nyambe, wemede u nla bat ibale u ngwés yi too maliga ma;
Minson mi Baôma	44	24	12	ba bi koba bé le me yé i nomol ni mut nye ki nye i témpel, to tinde limut i lona yubda i mandap ma bibégés tole i tison.
Minson mi Baôma	44	24	13	To nano, ba nla bé unda le minsohi ba ñôm me mi yé maliga.
Minson mi Baôma	44	24	14	Ndi me neebe i bisu gwoñ le me niñ inoñnaga ni njel ba yé i sébél le ntôñ mbagla, hala nyen me mbégés Nyambe nu basôgôlsôgôl bem, me nhémle ki i mam ma yé ntilga ikété mbén Môsi ni ikété bikaat bi Bapôdôl.
Minson mi Baôma	44	24	15	Me mbôdôl Nyambe ñem, botñem le Yak i bôt bana ba gwé, le bitugne bi ga ba inyu bôt ba téé sép ni inyu bôt ba téé bé sép.
Minson mi Baôma	44	24	16	Inyu hala nyen me mboñ biliya hiki ngéda i tééda kiññem i mpôp i bisu bi Nyambe ni bi bôt ba binam.
Minson mi Baôma	44	24	17	I mbus jôga li nwii, me bi lona makébla ma konangoo inyu litén jem, me lo ki inyu ti bisesema.
Minson mi Baôma	44	24	18	Kiki me bé boñ i mam mana, ba koba le me mal pubus memede i témpel inoñnaga ni mbén Môsi, ndi me bé bé lôñni limut, me bé boñ bé to yubda. Ndi Lôk Yuda ihogi i i nlôl i pes mbok Asia,
Minson mi Baôma	44	24	19	yon i lamga ba hana i bisu gwoñ inyu soman me ibale ba ban-ga toi nsohi ikolba me.
Minson mi Baôma	44	24	20	Tole i bôt bana bomede, ba kal imbe béba jam ba nléba le me mboñ ngéda ba bak ba nkéés me i bisu bi Ntôñ bakéés bakeñi,
Minson mi Baôma	44	24	21	handugi i jam lini jotama le me bi lond ngéda me bé me téé i ñemkété wap le: ‘Inyu bitugne bi bawoga nyen ba yé i kéés me i len ini i bisu bi nan!’”
Minson mi Baôma	44	24	22	Ndi kiki Félix a bé yi yaga i mam ma nkéla inyu Njel ini, a bat bo le ba lo lisañ lipe, a kal le: “I ngéda ñane hikôô hi bisônda le Lisia a’ sôs, m’a yoñ makidik inyu hop nan.”
Minson mi Baôma	44	24	23	I mbus, a ti ñane mbôgôl bisônda oda le ba tééda i mut nu i mok, ndi ba ti nye ndék kunde, ba nwas ki le bôt bé ba ti nye mam ma mbéda nye.
Minson mi Baôma	44	24	24	Ndék dilo i mbus ha, Félix a lo bo nwaa wé Drusila nu a bé ngond Lôk Yuda; a sébél Paul, a emble nye a ntoñol kii i hémle Yésu Kristô i nkobla.
Minson mi Baôma	44	24	25	Ndi kiki Paul a mbôdôl pot inyu telepsép lôñni hôtnyuu, ni inyu mbagi i i nlo, Félix a kon woñi, a kal le: “Kenek ndugi nano, ndi ngéda pôla y’a nene, m’a témb me sébél we.”
Minson mi Baôma	44	24	26	I nlélém ngéda, a bé bot ñem le Paul a’ ti nye moni. Inyu hala nyen a bé béna sébél nye inyu kwel lôñni nye.
Minson mi Baôma	44	24	27	Ndi i mbus nwii ima, Porkiô Festô a yoñ tel i Félix; kiki Félix a bééna ngôñ i lémél Lôk Yuda, a nwas Paul i mok.
book	book_id	chapter	verse	text
Minson mi Baôma	44	25	1	Jon kiki Festô a mpam i pes mbok, a yoñ énél; i mbus dilo daa, a nyodi i Kaisaréa, a bet i Yérusalem.
Minson mi Baôma	44	25	2	Ha nyen baéga biprisi ni mintôô mi bôt mi Lôk Yuda mi soman Paul i nyeni. I mbus, ba bôdôl soohe Festô,
Minson mi Baôma	44	25	3	ba badak nye le a bôñôl bo jam, a ep le ba lona Paul i Yérusalem. Ba bé kôôba le ba ñamb Paul mu njel inyu boñ le ba nol nye.
Minson mi Baôma	44	25	4	Ndi Festô a timbhe le b’a kônde tééda Paul i Kaisaréa, ni le ndék ngéda nyemede a ga témb nyoo.
Minson mi Baôma	44	25	5	A kal le: “I bôt ba yé baéga ikété nan ba sôs ni me, ba soman nye ibale i mut nu a mboñ toi jam libe.”
Minson mi Baôma	44	25	6	I ngéda a bi tégbaha jam kiki bo dilo juem tole jôm li dilo ni bo, a sôs i Kaisaréa; i kel i bé noñ, a yén i yééne bikééhene, a ti oda le ba jôbna Paul.
Minson mi Baôma	44	25	7	Kiki a njôp, Lôk Yuda i i bi sôs, i lôlak i Yérusalem, i kéña nye, i bôdôl ôm nye ngandak minsohi minkeñi, ndi ba bé la bé unda le mi yé maliga.
Minson mi Baôma	44	25	8	Ndi inyu kaa hop wé, Paul a kal le: “Me bi boñ bé béba yo ki yo ikolba Mbén i Lôk Yuda, to témpel, to Kaisa.”
Minson mi Baôma	44	25	9	Kiki Festô a bé yéñ lémél Lôk Yuda, a bat Paul le: “Baa u nyéñ bet i Yérusalem le ndi ba kéés we nyoo inyu mam mana i bisu gwem?”
Minson mi Baôma	44	25	10	Ndi Paul a kal le: “Me téé i bisu bi yééne bikééhene i Kaisa, hana nyen ba nlama kéés me. Me mboñ bé Lôk Yuda jam libe jo ki jo, wemede u nyi yaga hala.
Minson mi Baôma	44	25	11	Ibale me yé toi mboñbéba, tole me mboñ jam li kôli ni nyemb, me nke bé nyemb ngwéé, ndi ibale minsohi i bôt bana ba ñôm me mi ta bé maliga, mut nye ki nye a gwé bé kunde i ti me i moo map inyu lémél bo. Me mbat le hop wem u ke yak Kaisa.”
Minson mi Baôma	44	25	12	Kiki Festô a mal pot ni ntôñ u batipék, a timbhe le: “U mbat le hop woñ u ke yak Kaisa; w’a ke yak Kaisa.”
Minson mi Baôma	44	25	13	I mbus ndék dilo, Kiñe Agripa lôñni nwaa wé Bernis ba lo i Kaisaréa yak Festô inyu yéga nye.
Minson mi Baôma	44	25	14	Kiki ba nom ngandak dilo nyoo, Festô a añle kiñe hop u Paul, a kal le: “Félix a bi yék mut wada hana i mok,
Minson mi Baôma	44	25	15	ngéda me bé i Yérusalem, baéga biprisi lôñni mimañ mi Lôk Yuda ba bi soman nye i meeni, ba bat le a kôhna mbagi nôgôs.
Minson mi Baôma	44	25	16	Ndi me bi timbhe bo le hala a ta bé lem i bôt ba Rôma i ti mut nye ki nye i moo ma bôt ba nsoman nye inyu lémél bo, ibale i mut nu a yé ngi bana pôla i boma bôt ba nsoman nye i mbombom inyu kaa hop wé i bisu gwap.
Minson mi Baôma	44	25	17	Jon ngéda ba bi pam hana, me bi lep bé ngéda; ndi i kel i bé noñ, me yén i yééne bikééhene, me ti oda le ba jôbna i mut nu.
Minson mi Baôma	44	25	18	Kiki basoman nye ba ntelep, ba ôm bé nye minsohi le a mboñ i mam mabe me bé hoñol.
Minson mi Baôma	44	25	19	Ba bé pééna ndigi inyu base yap, ni inyu mut wada ba nsébél le Yésu, nu a bi wo ndi Paul a nai ndigi ni kal le a yé i niñ.
Minson mi Baôma	44	25	20	Kiki me bi yi bé lelaa me boñ ni ndañ wap, me bat nye too a nla gwés ke i Yérusalem le ndi ba kéés nye nyoo inyu mam mana.
Minson mi Baôma	44	25	21	Ndi ngéda Paul a bi bat le ba tééda nye i mok inyu boñ le Nulipém nyen a bagal nkaa wé, me ti oda le ba tééda nye letee ni ngéda me ñep nye yak Kaisa.”
Minson mi Baôma	44	25	22	Ha nyen Agripa a kal Festô le: “Memede m’a ba maséé i emble i mut nu.” A kal nye le: “W’a emble nye yani.”
Minson mi Baôma	44	25	23	I kel i bé noñ ha, Agripa bo Bernis ba jôp i ndap minkaa ni ngandak binene lôñni mintôô mi bôt mi tison. I ngéda Festô a bi ti oda, ba jôbna Paul.
Minson mi Baôma	44	25	24	Ha nyen Festô a kal le: “A Kiñe Agripa ni bébobasôna ba ni yé hana lôñni bés; inyu mut nunu ni ntehe nyen bôt ba Lôk Yuda bobasôna ba bi sébél me i Yérusalem ni hana, ba londok le a nlama ha bé niñ.
Minson mi Baôma	44	25	25	Ndi me bi léba le a mboñ bé jam jo ki jo li li kôli ni nyemb. Jon kiki i mut nunu nyemede a bi bat le hop wé u ke yak Nulipém, me kit le m’a ep nye nyoo.
Minson mi Baôma	44	25	26	Ndi me gwé bé ntiik jam i tilna Nwet wem inyu yé. Jon me nlona nye i bisu binan bébobasôna, ndi téntén i bisu gwoñ, a Kiñe Agripa, inyu boñ le ngéda ni mal emble hop wé, me bana jam i tila.
Minson mi Baôma	44	25	27	Inyule hala a nene bé me loñge i ep mut mok ibabé i toñol minsohi ba ñôm nye.”
book	book_id	chapter	verse	text
Minson mi Baôma	44	26	1	Agripa a kal Paul le: “U yé kunde i pot inyu yoñ.” Ha nyen Paul a bi sambal woo wé, a yoñ hop, a kal le:
Minson mi Baôma	44	26	2	“Inyu minsohi nwominsôna Lôk Yuda i ñôm me, me yé maséé, a Kiñe Agripa, le i bisu gwoñ nyen me nlama kaa i len ini,
Minson mi Baôma	44	26	3	téntén inyule u ntibil yi bilem gwobisôna bi Lôk Yuda ni pééna yap yosôna. Jon me nsoohe we le u hônba i emble me.
Minson mi Baôma	44	26	4	“Ni maliga, Lôk Yuda yosôna i ntibil yi niñ yem ibôdôl me mañge ikété litén jem ni i Yérusalem,
Minson mi Baôma	44	26	5	inyule ba nyi me ibôdôl behee. Ibale ba ngwés, ba nla bok mbôgi le me bé mut Farisai, to hala kiki libéghak li Nyambe li Farisai li nlet ngandak.
Minson mi Baôma	44	26	6	Ndi me yéne nano i bikééhene inyu botñem i mbônga Nyambe a bi ti basôgôlsôgôl bés;
Minson mi Baôma	44	26	7	nlélém mbônga won jôm jés li matén ni ima li gwé botñem le u ga yon; inyu hala nyen ba mbégés Nyambe ni ñem wap wonsôna juu ni njamuha. Inyu i botñem ini nyen Lôk Yuda i nsoman me, a kiñe.
Minson mi Baôma	44	26	8	“Inyuki bahogi ipôla nan ba ntehe hala ndutu i hémle le Nyambe a nla tugul bawoga?
Minson mi Baôma	44	26	9	Memede me bé nkwoog nkaa le me nlama gwélél manjel momasôna inyu kolba jôl li Yésu, mut Nasaret.
Minson mi Baôma	44	26	10	Hala yaga nyen me bi boñ i Yérusalem, me ha ngandak bapubhaga i mok, inyule biprisi bikeñi bi bi ti me i kunde i; i ngéda i bé pam le ba nlama nol bo, me bé me ti kiñ yem le ba boñ hala.
Minson mi Baôma	44	26	11	Me bé béna kogse bo ikété mandap ma bibégés momasôna, me noodege tinde bo i tañba hémle yap; kiki me bé unbene bo ngandak, me bi ke letee ni i bitison bipe inyu tééñga bo.
Minson mi Baôma	44	26	12	“Lisañ jada, me bé ke i Damaskô inyule baéga biprisi ba bi ep me, ba ti ki me kunde i boñ nlélém jam nyoo,
Minson mi Baôma	44	26	13	ndi i kosi, a kiñe, me tehe mapubi mu njel ma ma nlôl i ngii, ma baYak iloo hiañgaa, ma béyéi me lôñni bôt ba bé lôñni me, ma kéña bés.
Minson mi Baôma	44	26	14	I ngéda bésbobasôna di bi kwo ’isi, me nok kiñ i nkal me lôñni hop u Lôk Héber le: ‘A Saulô, a Saulô, inyuki u ntééñga me? U nôgha wemede njôghe ngéda u nke ni bisu i bép kôô woñ i minsoñ mi makoñ.’
Minson mi Baôma	44	26	15	Ndi me kal le: ‘U yé njee, a Nwet?’ Nwet a kal le: ‘Men me yé Yésu, nu u ntééñga.
Minson mi Baôma	44	26	16	Ndi telep ni makôô moñ. Inyu jam lini nyen me mpémél we, me mpohol we le u ba ngwélél ni mbok mbôgi inyu mam u bi tehe, ni inyu mam me ga boñ we le u tehe inyu yem.
Minson mi Baôma	44	26	17	M’a tohol we i moo ma litén lini ni ma biloñ bipe, i het me ñep we
Minson mi Baôma	44	26	18	inyu yibil bo mis, i éga bo le ba kôm jiibe mbus, ba ke i mapubi, ba nyodi ki isi énél i Satan, ba ke yak Nyambe, le ndi ba kôhna nwéhél i bibéba ni ngababum ipôla ba ba bi pubhana ni njel hémle ba nhémle me.’
Minson mi Baôma	44	26	19	“Jon, a Kiñe Agripa, me bi ndogbene bé me yiinda i bi lôl i ngii,
Minson mi Baôma	44	26	20	ndi me bi añle ndugi bôt ba Damaskô; i mbus, me añle bôt ba Yérusalem, ni ba loñ Yudéa yosôna lôñni ba biloñ bipe le ba nlama hiel miñem, ba témb yak Nyambe, ba boñok minson mi mi ñunda toi le ba nhiel miñem.
Minson mi Baôma	44	26	21	Inyu hala nyen Lôk Yuda i bi gwel me i témpel, i noode ki nol me.
Minson mi Baôma	44	26	22	Ndi hala kiki me bi kôhna mahôla ma Nyambe, letee ni len, me ngi bogok mbôgi i bisu bi bañga bôt ni gwañga bi bôt; me mpot bé jam lipe, handugi mam Bapôdôl ni Môsi ba bi kal le ma nlama lo⁠—
Minson mi Baôma	44	26	23	le Kristô a bé lama nok ndutu, ni le kiki mut bisu i tuge ikété bawoga, a bé lama téé likalô ni lona mapubi inyu litén lini ni biloñ bipe.”
Minson mi Baôma	44	26	24	Ndi kiki Paul a bé pot i mam mana inyu nkaa wé, Festô a pot makeñi, a kal le: “U nkahal kônd njék, a Paul! Ngandak yi i nkahal kundus we njék!”
Minson mi Baôma	44	26	25	Ndi Paul a kal le: “Me nkônd bé njék, a ngomin keñi le Festô, ndi me yé i pot bibañga bi maliga ni bi pék.
Minson mi Baôma	44	26	26	Ni maliga, me nla pot ni makénd i bisu bi kiñe inyule a ntibil yaga yi i mam mana; me yé ki nkwoog nkaa le a nek bé jam jo ki jo munu mam mana, inyule to jada mu li bi bôña bé bisôsôli.
Minson mi Baôma	44	26	27	A Kiñe Agripa, baa u nhémle bapôdôl? Me nyi le u nhémle.”
Minson mi Baôma	44	26	28	Ndi Agripa a kal Paul le: “Ngo a yii ndék, ki u nkwés me nkaa le me yila kristen.”
Minson mi Baôma	44	26	29	Ha nyen Paul a kal le: “Ngôñ yem i bisu bi Nyambe i yé le, to i mbus ndék ngéda tole i mbus ntandaa ngéda, ha ndigi wetama bé, ndi Yak i bôt bobasôna ba ñemble me i len ini ba yila kiki me, handugi mini minsañ mi mok.”
Minson mi Baôma	44	26	30	Ha nyen kiñe i telep, yak ngomin keñi ni Bernis ni bôt ba bé ba yii lôñni bo ba telep.
Minson mi Baôma	44	26	31	Ndi kiki ba bé ke, ba bôdôl kalna le: “I mut nunu a ta bé i boñ jam jo ki jo li li kôli ni nyemb to ni mok.”
Minson mi Baôma	44	26	32	I mbus, Agripa a kal Festô le: “I mut nunu a bak le a pam i mok ibale a bat bé le hop wé u ke yak Kaisa.”
book	book_id	chapter	verse	text
Minson mi Baôma	44	27	1	I ngéda makidik ma bi yôña le di nke i Italia lôñni sitima, ba ti Paul ni bôt ba mok bape i moo ma ñane mbôgôl bisônda wada ba nsébél le Yuliô, mut ntôñ bisônda u Agustô.
Minson mi Baôma	44	27	2	Kiki di nyoñ sitima i i bé lôl i Adramitia, i kenek i tjagak i mabôñ ma pes mbok i Asia, di yoñ njel tuye; yak Aristarkô a bé lôñni bés, mut Tésalônika, i pes mbok i Makédônia.
Minson mi Baôma	44	27	3	I kel i bé noñ, di tjak i Sidôn; Yuliô a unda Paul loñgeñem, a ti nye kunde le a ke i tehe mawanda mé, a kon ki maséé ni maleege map.
Minson mi Baôma	44	27	4	Kiki di nyodi nyoo, di yoñ njel tuye, di kil bebee ni ngwañ u ôn Kiprô inyu solop mbebi i i bé hôñ ikolba bés.
Minson mi Baôma	44	27	5	I mbus, di tagbe i ñem tuye bebee ni ngwañ u Kilikia ni u Pamfilia, di tjak i libôñ li Mira, i pes mbok i Likia.
Minson mi Baôma	44	27	6	Ha nyen ñane mbôgôl bisônda a bi tehe sitima i nlôl i Aléksandria, i kenek i Italia; a jubus bés mu.
Minson mi Baôma	44	27	7	I mbus, di ke mbeñel mbeñel jôga li dilo, di pam ni ngandak ndutu i Knidô. Kiki mbebi i bé nwas bé bés le di ke ni bisu, di tagbene bebee ni Kréta, i Salmôné inyu solop mbebi.
Minson mi Baôma	44	27	8	I mbus, di luk ni ndutu ipañ ngwañ, di pam i homa wada ba nsébél le Mabôñ Malam, bebee ni tison Laséa.
Minson mi Baôma	44	27	9	Ndi kiki ngandak ngéda i bi tagbe, ni le i bé ha bé loñge i luk sitima inyule yak ngéda sôga je i kel Bikwak i bi tagbe, jon Paul a bi ti maéba,
Minson mi Baôma	44	27	10	a kal bo le: “A bôt, me yé i tehe le di nla nimis ngandak munu liké lini, ha mambegee ni sitima gwotama bé, ndi di nla yak nimis biniñ gwés.”
Minson mi Baôma	44	27	11	Ndi ñane mbôgôl bisônda a emble nluk sitima lôñni nwet sitima iloo i mam Paul a bé kal.
Minson mi Baôma	44	27	12	Kiki libôñ li bé bé loñge inyu tégbaha mbéñ, libim li bôt li ti kiñ le ba nyodi ha, ba yoñ njel tuye inyu tehe too ba nla pam i Fénika, libôñ li Kréta jada li li nun mbebi i nlôl i ñombok u likôl ni i nwelmbok u likôl, le ndi ba tégbaha mbéñ nyoo.
Minson mi Baôma	44	27	13	I ngéda mbebi i i nlôl i nwelmbok i bi hôñ ndék, ba hoñol le ba nla pam i homa ba bééna ngôñ i ke, ha nyen ba bi bédés hikoba, ba bôdôl kil bebee ni ngwañ u Kréta.
Minson mi Baôma	44	27	14	I mbus ndék ngéda ndigi, mbuk mbebi keñi ba nsébél le Urakilô a kahal hôñ ni ngui.
Minson mi Baôma	44	27	15	Ha nyen mbebi i bi pôgôs sitima ni ngui kayéle sitima i la ha bé ke ni bisu i kolba mbebi; kiki di bé la bé boñ jam jo ki jo, di nwas mbebi Ie yon i kena bés.
Minson mi Baôma	44	27	16	I mbus, di tagbe bebee ni man ôn wada le Kauda inyu solop mbebi; ndi to hala, di bi joba ngandak inyu boñ le di nimis bañ man môñgô nu makol ma sitima.
Minson mi Baôma	44	27	17	Ndi ngéda ba bi bédés man môñgô i sitima, ba gwélél minkôô inyu kañ sitima le ndi ba nit yo. Kiki ba bé kon woñi le lisege li Sirtis li tiga hék sitima, ba hohol minkôô mi libadô li sitima, mbebi i kahal kena bo.
Minson mi Baôma	44	27	18	Ndi kiki mbuk mbebi a bé ndéñgés bés ni ngui, ba bôdôl hôyôs sitima i kel i bé noñ ha.
Minson mi Baôma	44	27	19	I hilo hi nyônôs aa, bomede ba lep minkôô mi sitima.
Minson mi Baôma	44	27	20	Kiki to hiañgaa to tjôdôt bi bi nene bé inyu ngandak dilo, yak mbuk mbebi keñi a hôñôk i ngii yés, di bôdôl nimis botñem yés yosôna le d’a pei.
Minson mi Baôma	44	27	21	Bôt ba bi yén ngandak ngéda ngi je, jon Paul a bi telep ipôla yap, a kal le: “A bôt, ibabé pééna, ibale ni emble maéba mem le di jôp bañ i tuye i Kréta, ki di nkôhna bé i ndutu ini, to nimis i nya ini.
Minson mi Baôma	44	27	22	To hala, me nti bé makénd le ni bana ñem ngui inyule mut to wada ikété nan a’ wo bé, sitima yotama yon y’a ôbi.
Minson mi Baôma	44	27	23	I u unu, añgel Nyambe nu me ngwélél, me béghak ki, i ntelep me ipañ,
Minson mi Baôma	44	27	24	i kal le: ‘U kon bañ woñi, a Paul. U nlama telep i bisu bi Kaisa; nun-ki, Nyambe a mal ti we bôt bobasôna ba yé lôñni we i sitima.’
Minson mi Baôma	44	27	25	Jon, ni bana ñem ngui, a bôt, inyule me nhémle Nyambe le mam m’a tagbe toi kiki a nkal me.
Minson mi Baôma	44	27	26	Ndi sitima yés i nlama ôbi bebee ni ôn yada.”
Minson mi Baôma	44	27	27	I ngéda u u nyônôs jôm ni ina u bi kép, mbebi i bé ndéñgés bés i ñem Tuye Adria; i kosi juu, baluk sitima ba bôdôl hégda le ba yé i tiige bebee ni ngwañ wada.
Minson mi Baôma	44	27	28	Kiki ba nhek ndip tuye, i pam jam kiki bo môm maa ma méta ni minsamal; i mbus, ba kônde ke ndék ni bisu, ba témb ba hek, i pam jam kiki bo môm ima ma méta ni minsaambok.
Minson mi Baôma	44	27	29	Kiki ba bé kon woñi le di nla kwo i ngii maaa, ba léñél dikoba dina i makol ma sitima, ba bôdôl hes le kel i ye.
Minson mi Baôma	44	27	30	Ndi ngéda basal i sitima ba bi bôdôl yéñ nyodi i sitima inyu so, ba kahal suhus man môñgô i tuye, ba boñok wengoñle ba nsômbôl hohol dikoba di yé i ño u sitima,
Minson mi Baôma	44	27	31	Paul a kal ñane mbôgôl bisônda lôñni bisônda le: “Ibale bôt bana ba nyégle bé i sitima, ki n’a pei bé.”
Minson mi Baôma	44	27	32	Ha nyen bisônda bi bi kit minkôô mi man môñgô, bi nwas nye a kwo.
Minson mi Baôma	44	27	33	Bebee ni maye ma kel, Paul a ti bobasôna makénd le ba je ndék bijek, a kal le: “Len a yé hilo hi nyônôs jôm ni ina le ni nhônba, to je ni nje bé to yom.
Minson mi Baôma	44	27	34	Jon me nti bé makénd le ni je ndék bijek, hala a yé nseñ inyu loñge nan; inyule mut nye ki nye ikété nan a’ nimis bé hiôñ to hiada hi ño wé.”
Minson mi Baôma	44	27	35	Kiki a mpot hala, a yoñ bret, a ti Nyambe mayéga i bisu gwap bobasôna, a bek yo, a bôdôl je.
Minson mi Baôma	44	27	36	Ha nyen bobasôna ba bi bana makénd, yak bo ba bôdôl je.
Minson mi Baôma	44	27	37	Bésbobasôna ikété sitima di bé mbôgôl bôt iba ni môm masaambok ni basamal.
Minson mi Baôma	44	27	38	I ngéda ba bi mal je, ba nuu, ba kahal leñ blé i tuye inyu hôyôs sitima.
Minson mi Baôma	44	27	39	I ngéda kel i bi ye, ba tehe ngim nkoñ ba bé yi bé; ndi kiki ba ntehe libôñ jada li li bééna tegep ngwañ, ba nai ndik le ba nkena sitima nyoo ibale ba nla.
Minson mi Baôma	44	27	40	Ha nyen ba bi kit minkôô mi dikoba, ba nwas tjo di kwo i tuye. I nlélém ngéda, ba hohol minkôô mi bipagô bi makol ma sitima; i mbus, ba bédés libadô li ño sitima inyu kap mbebi, ba éga sitima le i pam i ngwañ tuye.
Minson mi Baôma	44	27	41	Ha nyen ba bi ôm i homa lisege li yé ngandak isi malép, mangudga ma bébék sitima bipes gwo biba. Kiki sitima i ntihba hisi, ño wé u pagbe, sitima i nyiñgha ha bé; ndi mangudga ma kahal bép makol ma sitima, ma bôk mo ngéñ ngéñ.
Minson mi Baôma	44	27	42	Ha nyen bisônda bi bi kit le bi nol bôt ba mok inyu boñ le to wada wap a hok bañ le ndi a so.
Minson mi Baôma	44	27	43	Ndi kiki ñane mbôgôl bisônda a bi yoñ makidik le a mpéyés Paul, a sôña bo i yônôs sômbôl yap. A ti oda le i bôt ba nyi nhoga ba kwo i tuye, ba bôk pam i ngwañ,
Minson mi Baôma	44	27	44	bana bape ba bé lama noñ bo i mbus, bahogi i ngii mabam, bape i ngii bipes bi sitima. Hala nyen bobasôna ba bi pam loñge i ngwañ.
book	book_id	chapter	verse	text
Minson mi Baôma	44	28	1	I ngéda di bi pei, di pam i ngwañ, di nok le ba nsébél i ôn i le Malta.
Minson mi Baôma	44	28	2	Bôt ba ôn ba bi unda bés loñgeñem i nya i mbuma ñañ. Ba koda hié, ba leege bésbobasôna ni loñgeñem inyule nop a bé no, yak lihep li bé.
Minson mi Baôma	44	28	3	Ndi ngéda Paul a bi kot mbañg tjéé, a ha tjo i juu, péé i pémél mu inyu mbimba i hié, i liiba nye i woo.
Minson mi Baôma	44	28	4	Kiki bôt ba ôn ba ntehe le péé i nliiba nye i woo, ba bôdôl kalna le: “Ibabé pééna, i mut nunu a yé mut manola; to hala kiki a mpei tuye, Telepsép i nwas bé nye le a kônde niñ.”
Minson mi Baôma	44	28	5	Ndi a nyiñgis woo wé, péé i tohla, i kwo i hié, ndi nye a kôhna bé jam libe jo ki jo.
Minson mi Baôma	44	28	6	Ba bé bem le nyuu i nut nye tole kunda yada a kwo, a wo. Kiki ba bi bem jôga li ngéda, ba tehe le jam libe li mpémél bé nye, ba héñha mahoñol, ba bôdôl kal le a yé ngim nyambe.
Minson mi Baôma	44	28	7	Ndi disi di mut a bé ñane mu ôn i, di bé bebee ni libôga li; i mut nu jôl jé le Publius, a bi leege bés, a tééda ki bés loñge i nyeni dilo daa.
Minson mi Baôma	44	28	8	I bi pam le isañ Publius a bé a niñi inyule a bé kon lihep lôñni bahal matjél; Paul a jôp i homa a bé a niñne, a soohe, a kéhi moo i ngii yé, a mélés kon wé.
Minson mi Baôma	44	28	9	I mbus jam lini, yak bakokon bape ba ba bé mu ôn ba bôdôl lo i boma nye inyu témbna mbôô wap.
Minson mi Baôma	44	28	10	Ba ti ki bés lipém lôñni ngandak makébla; i ngéda di bé yoñ njel tuye, ba bééga bés gwom gwobisôna bi bé bés nseñ.
Minson mi Baôma	44	28	11	I mbus sôñ aa, di yoñ sitima i i bééna ôñgba i bisu gwé le “bon ba Zeus.” Sitima i bé lôl i Aléksandria, i bi tégbaha mbéñ mu ôn.
Minson mi Baôma	44	28	12	Kiki sitima i ntjak i libôñ li Sirakus, di yén ha dilo daa;
Minson mi Baôma	44	28	13	I mbus, di nyodi ha, di ke ni bisu, di pam i Régiôn. I kel i bé noñ ha, mbebi i nlôl i nwelmbok i kahal hôñ; kel i nyônôs iba, di pam i Putéôli.
Minson mi Baôma	44	28	14	Di koba lôk kéé ha, i soohe bés le di yén lôñni bo dilo disaambok; i mbus, di kahal ke i Rôma.
Minson mi Baôma	44	28	15	I ngéda lôk kéé i Rôma i bi nok nwin inyu yés, i lo letee ni i Bôm Apiô ni i homa ba nsébél le Mandap ma Bakén Maa inyu bem bés. Kiki a ntehe bo, Paul a ti Nyambe mayéga, hala a lédés nye ñem.
Minson mi Baôma	44	28	16	I ngéda di bi sôk di jôp i Rôma, Paul a kôhna kunde i yén i yé ndap, sônda yada i tadak nye.
Minson mi Baôma	44	28	17	Ndi i mbus dilo daa, a sébél mintôô mi bôt mi Lôk Yuda. Kiki ba nkodba, a kal nwo le: “A bôt, a lôk kéé, to hala kiki me bi boñ bé jam li nkolba litén to bilem bi basôgôlsôgôl bés, ibôdôl i Yérusalem, ba bi ti me i moo ma bôt ba Rôma kiki mut mok.
Minson mi Baôma	44	28	18	Ndi kiki ba bi tibil wan hop wem, ba yéñ le ba nwas me inyule ba bi léba bé me njom yo ki yo i kôli ni nyemb.
Minson mi Baôma	44	28	19	Ndi ngéda Lôk Yuda i bi tjél, me bé nyégsaga i ep nkaa wem yak Kaisa, ndi ha inyu bé le me nyéñ soman litén jem.
Minson mi Baôma	44	28	20	Inyu hala nyen me mbat le me tehe bé, me pôdôs ki bé, inyule inyu botñem i Israel nyen ba nkañ me lôñni nsañ bikei unu.”
Minson mi Baôma	44	28	21	Ba kal nye le: “Di bi kôhna bé bikaat bi nlôl i Yudéa inyu yoñ, Yak ikété lôk kéé i i bi lôl nyoo, mut to wada a bi añle bé bés, to kal bés jam libe inyu yoñ.
Minson mi Baôma	44	28	22	Ndi di nhoñol le i yé loñge le wemede nyen u kal bés mahoñol moñ, inyule ibabé pééna, bôt ba mpot unu ntôñ mbagla béba homa nyensôna.”
Minson mi Baôma	44	28	23	Ha nyen ba bi téé kel le ba mboma nye, ba lo i homa wé liyééne, ba bak ngandak iloo kiki ngéda bisu. Ibôdôl kegla ipam kôkôa, a toñle bo mam, a bok ki mbôgi i nya i yôni inyu Ane Nyambe, le ndi a tinde bo i hémle Yésu, a gwéélak mbén Môsi ni bitilna bi Bapôdôl.
Minson mi Baôma	44	28	24	Bahogi ba bôdôl hémle i mam a bé pot, bape ba tjél hémle.
Minson mi Baôma	44	28	25	Kiki ba bé nôgla bé, ba kahal ke, Paul a pot le: “Maliga mon mbuu mpubi u bi kal basôgôlsôgôl banan ni njel mpôdôl Yésaya,
Minson mi Baôma	44	28	26	nu a kal le: ‘Ke yak litén lini, u kal jo le: “N’a emble yaga, ndi ni yé mbén i nok; yak béñge n’a béñge yaga, ndi ni yé mbén i tehe.
Minson mi Baôma	44	28	27	Inyule miñem mi bôt bana mi nyila nledek, ba nloñ ki maôô map, ba nyip yak mis map kayéle ba yé mbén i tehe ni mis map, to nok ni maôô map, to nok ndoñi ni miñem nwap, tiga le ba hielba le ndi me mélés makon map.”’
Minson mi Baôma	44	28	28	Jon yina ni le ba nlegel i tohi Nyambe ini yak bôt ba matén; ibabé pééna, ba ga emble yo.”
Minson mi Baôma	44	28	29	——
Minson mi Baôma	44	28	30	A bi yén nyoo nwii ima ikété ndap nyemede a bé saa, a leegege i bôt bobasôna ba bé lo i nyeni ni loñgeñem,
Minson mi Baôma	44	28	31	a añlege bo Ane Nyambe, a niigaga mam inyu Nwet le Yésu Kristô, a podok ni kiññem i mpôp, ibabé le jam jo ki jo li kéñ nye njel.
