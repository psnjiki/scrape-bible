book	book_id	chapter	verse	text
Matéô	40	1	1	Kaat ñañ u niñ i Yésu Kristô, man David, man Abraham:
Matéô	40	1	2	Abraham a yila isañ Isak;Isak a yila isañ Yakôb;Yakôb a yila isañ Yuda ni lôkisañ;
Matéô	40	1	3	Yuda a yila isañ Péres bo Séra, nyañ wap le Tamar;Péres a yila isañ Esrôm;Esrôm a yila isañ Ram;
Matéô	40	1	4	Ram a yila isañ Aminadab;Aminadab a yila isañ Naasôn;Naasôn a yila isañ Salmôn;
Matéô	40	1	5	Salmôn a yila isañ Bôas, nyañ Bôas le Rahab;Bôas a yila isañ Ôbed, nyañ Ôbed le Ruth;Ôbed a yila isañ Yésé;
Matéô	40	1	6	Yésé a yila isañ Kiñe David;David bona muda nu a ba nwaa Uriya ba gwal Salômô;
Matéô	40	1	7	Salômô a yila isañ Réhôbôam;Réhôbôam a yila isañ Abiya;Abiya a yila isañ Asa;
Matéô	40	1	8	Asa a yila isañ Yéhôsafat;Yéhôsafat a yila isañ Yéhôram;Yéhôram a yila isañ Ôsiya;
Matéô	40	1	9	Ôsiya a yila isañ Yôtam;Yôtam a yila isañ Ahas;Ahas a yila isañ Hézékia;
Matéô	40	1	10	Hézékia a yila isañ Manasé;Manasé a yila isañ Amôn;Amôn a yila isañ Yôsia;
Matéô	40	1	11	Yôsia a yila isañ Yékônia ni lôkisañ, i ngéda maké i minkôm i Babilôn.
Matéô	40	1	12	I mbus maké i minkôm i Babilôn, Yékônia a yila isañ Salatiel;Salatiel a yila isañ Sôrôbabel;
Matéô	40	1	13	Sôrôbabel a yila isañ Abiud;Abiud a yila isañ Éliakim;Éliakim a yila isañ Asôr;
Matéô	40	1	14	Asôr a yila isañ Sadok;Sadok a yila isañ Akim;Akim a yila isañ Éliud;
Matéô	40	1	15	Éliud a yila isañ Éléazar;Éléazar a yila isañ Matan;Matan a yila isañ Yakôb;
Matéô	40	1	16	Yakôb a yila isañ Yôsep, nlôm Maria. Maria a gwal Yésu, nu a nsébla le Kristô.
Matéô	40	1	17	Tjai tjodisôna ibôdôl yak Abraham letee ni yak David di yé jôm ni dina; ibôdôl yak David letee ni ngéda maké i minkôm i Babilôn, tjai di yé jôm ni dina; ibôdôl i ngéda maké i minkôm i Babilôn letee ni yak Kristô, tjai di yé jôm ni dina.
Matéô	40	1	18	Haana nyen ligwéé li Yésu Kristô li bi tagbe. I ngéda nyañ le Maria a bi yegna libii ni Yôsep, a yoñ jém ni njel mbuu mpubi, bo ngi adba.
Matéô	40	1	19	Ndi kiki nlôm le Yôsep a bé mut telepsép, a gwés bé wéha nye nyuu i mbamba, a hek pék le a mbos ni nye bisôsôli.
Matéô	40	1	20	Ndi ngéda a bi mal hoñol i mam mana momasôna, nuna-ki! Añgel Yéhôva i pémél nye i eem, i kal nye le: “A Yôsep, man David, u kon bañ woñi i yoñ nwaa woñ Maria i weeni, inyule i jém a nyoñ li nlôl ni mbuu mpubi.
Matéô	40	1	21	A’ gwal man munlôm, u nlama o nye jôl le Yésu inyule a’ tohol bôt ni bibéba gwap.”
Matéô	40	1	22	I mam mana momasôna ma bé tagbe inyu yônôs mam Yéhôva a pot ni njel mpôdôl wé nu a kal le:
Matéô	40	1	23	“Nuna-ki, ngond ngi yi munlôm y’a nembee, i gwal man munlôm, b’a o nye jôl le Émanuel,” hala a nkobla le: “Nyambe a yé ni bés.”
Matéô	40	1	24	Ha nyen Yôsep a bi tôde ’ilo, a boñ kiki añgel Yéhôva i kal nye, a yoñ nwaa i nyeni.
Matéô	40	1	25	Ndi a bi nañlana bé nye letee a gwal man munlôm, Yôsep a o man nu jôl le Yésu.
book	book_id	chapter	verse	text
Matéô	40	1	1	Kaat ñañ u niñ i Yésu Kristô, man David, man Abraham:
Matéô	40	1	2	Abraham a yila isañ Isak;Isak a yila isañ Yakôb;Yakôb a yila isañ Yuda ni lôkisañ;
Matéô	40	1	3	Yuda a yila isañ Péres bo Séra, nyañ wap le Tamar;Péres a yila isañ Esrôm;Esrôm a yila isañ Ram;
Matéô	40	1	4	Ram a yila isañ Aminadab;Aminadab a yila isañ Naasôn;Naasôn a yila isañ Salmôn;
Matéô	40	1	5	Salmôn a yila isañ Bôas, nyañ Bôas le Rahab;Bôas a yila isañ Ôbed, nyañ Ôbed le Ruth;Ôbed a yila isañ Yésé;
Matéô	40	1	6	Yésé a yila isañ Kiñe David;David bona muda nu a ba nwaa Uriya ba gwal Salômô;
Matéô	40	1	7	Salômô a yila isañ Réhôbôam;Réhôbôam a yila isañ Abiya;Abiya a yila isañ Asa;
Matéô	40	1	8	Asa a yila isañ Yéhôsafat;Yéhôsafat a yila isañ Yéhôram;Yéhôram a yila isañ Ôsiya;
Matéô	40	1	9	Ôsiya a yila isañ Yôtam;Yôtam a yila isañ Ahas;Ahas a yila isañ Hézékia;
Matéô	40	1	10	Hézékia a yila isañ Manasé;Manasé a yila isañ Amôn;Amôn a yila isañ Yôsia;
Matéô	40	1	11	Yôsia a yila isañ Yékônia ni lôkisañ, i ngéda maké i minkôm i Babilôn.
Matéô	40	1	12	I mbus maké i minkôm i Babilôn, Yékônia a yila isañ Salatiel;Salatiel a yila isañ Sôrôbabel;
Matéô	40	1	13	Sôrôbabel a yila isañ Abiud;Abiud a yila isañ Éliakim;Éliakim a yila isañ Asôr;
Matéô	40	1	14	Asôr a yila isañ Sadok;Sadok a yila isañ Akim;Akim a yila isañ Éliud;
Matéô	40	1	15	Éliud a yila isañ Éléazar;Éléazar a yila isañ Matan;Matan a yila isañ Yakôb;
Matéô	40	1	16	Yakôb a yila isañ Yôsep, nlôm Maria. Maria a gwal Yésu, nu a nsébla le Kristô.
Matéô	40	1	17	Tjai tjodisôna ibôdôl yak Abraham letee ni yak David di yé jôm ni dina; ibôdôl yak David letee ni ngéda maké i minkôm i Babilôn, tjai di yé jôm ni dina; ibôdôl i ngéda maké i minkôm i Babilôn letee ni yak Kristô, tjai di yé jôm ni dina.
Matéô	40	1	18	Haana nyen ligwéé li Yésu Kristô li bi tagbe. I ngéda nyañ le Maria a bi yegna libii ni Yôsep, a yoñ jém ni njel mbuu mpubi, bo ngi adba.
Matéô	40	1	19	Ndi kiki nlôm le Yôsep a bé mut telepsép, a gwés bé wéha nye nyuu i mbamba, a hek pék le a mbos ni nye bisôsôli.
Matéô	40	1	20	Ndi ngéda a bi mal hoñol i mam mana momasôna, nuna-ki! Añgel Yéhôva i pémél nye i eem, i kal nye le: “A Yôsep, man David, u kon bañ woñi i yoñ nwaa woñ Maria i weeni, inyule i jém a nyoñ li nlôl ni mbuu mpubi.
Matéô	40	1	21	A’ gwal man munlôm, u nlama o nye jôl le Yésu inyule a’ tohol bôt ni bibéba gwap.”
Matéô	40	1	22	I mam mana momasôna ma bé tagbe inyu yônôs mam Yéhôva a pot ni njel mpôdôl wé nu a kal le:
Matéô	40	1	23	“Nuna-ki, ngond ngi yi munlôm y’a nembee, i gwal man munlôm, b’a o nye jôl le Émanuel,” hala a nkobla le: “Nyambe a yé ni bés.”
Matéô	40	1	24	Ha nyen Yôsep a bi tôde ’ilo, a boñ kiki añgel Yéhôva i kal nye, a yoñ nwaa i nyeni.
Matéô	40	1	25	Ndi a bi nañlana bé nye letee a gwal man munlôm, Yôsep a o man nu jôl le Yésu.
book	book_id	chapter	verse	text
Matéô	40	2	1	I mbus ligwéé li Yésu i Bétléhém i Yudéa, i dilo di Kiñe Hérôdé, nuna-ki, bayitjôdôt ba bi lôl i pes likôl, ba pam i Yérusalem,
Matéô	40	2	2	ba bat le: “Nu a ngwéé kiñe Lôk Yuda a yé hee? Inyule di ntehe hiôdôt hié ngéda di bak i likôl, jon di nlo le di ti nye lipém.”
Matéô	40	2	3	I ngéda ba bi nok hala, Kiñe Hérôdé ni bôt ba Yérusalem bobasôna ba kon woñi.
Matéô	40	2	4	Ha nyen Kiñe Hérôdé a kot baéga biprisi bobasôna ni bayimbén ba litén bobasôna, a bat bo hee Kristô a nlama gwééne.
Matéô	40	2	5	Ba kal nye le: “I Bétléhém i Yudéa, inyule haana nyen mpôdôl a tila:
Matéô	40	2	6	‘We, a Bétléhém i nkoñ u Yudéa, bangomin bakeñi bape ba Yudéa ba nlama bé yoñ we kiki tison i nlôôha ntitigi, inyule i weeni nyen ñane a’ pémél, nu a’ ba ntééda litén jem Israel.’”
Matéô	40	2	7	Ha nyen Hérôdé a sébél bayitjôdôt bisôsôli, a tibil yaga bat bo imbe ngéda ba bi tehe hiôdôt.
Matéô	40	2	8	I ngéda a bé ep bo i Bétléhém, a kal bo le: “Kena, ni tibil yaga yéñ hisiina mañge, ngéda ni ntehe nye, ni lo ni kal me inyu boñ le yak me, me ke me ti nye lipém.”
Matéô	40	2	9	I ngéda ba bi mal emble kiñe, ba yoñ njel, ndi nuna-ki, hiôdôt ba bi tehe ngéda ba bé i likôl, hi bôk bo i bisu letee hi ke hi telep i ngii homa hisiina mañge hi bé.
Matéô	40	2	10	Kiki ba ntehe hiôdôt, ba kon maséé iloo hihéga.
Matéô	40	2	11	I ngéda ba bi jôp ikété ndap, ba tehe hisiina mañge bo nyañ le Maria, ha nyen ba ôm maboñ ’isi, ba ti nye lipém. Ba yoñ ki gôl ni binunumba, ôlibañ ni mire, ikété nkus wap, ba ti nye gwo kiki likébla.
Matéô	40	2	12	Ndi kiki ba bi kôhna mabéhna ma Nyambe ikété eem le ba témb ha bañ yak Hérôdé, ba yoñ njel ipe inyu témb i loñ yap.
Matéô	40	2	13	Kiki ba ntémb, nuna-ki, añgel Yéhôva i pémél Yôsep ikété eem, i kal nye le: “Telep, yoñ hisiina mañge bo nyañ, ke ngwéé i Égiptô, yén ki nyoo letee me kal we le u nyodi inyule ndék ngéda, Hérôdé a’ yéñ hisiina mañge inyu nol nye.”
Matéô	40	2	14	Ha nyen Yôsep a telep i nlélém u, a yoñ hisiina mañge bo nyañ, a ke i Égiptô.
Matéô	40	2	15	A yén ki nyoo letee ni nyemb Hérôdé. Hala a bi yônôs i jam Yéhôva a pot ni njel mpôdôl wé ngéda a kal le: “Me bi sébél man wem le a nyodi i Égiptô.”
Matéô	40	2	16	I ngéda Hérôdé a bi tehe le bayitjôdôt ba nlôk nye, a jôp ikété hiun hikeñi, a ep bôt le ba nol bon bôlôm bobasôna ba Bétléhém ni pes mbok yé yosôna, ibôdôl i nwii ima i sôhôk isi, inoñnaga ni ngéda bayitjôdôt ba yigye nye le ba bi tehe hiôdôt.
Matéô	40	2	17	Hala a yônôs i jam li bi pôda ni njel mpôdôl Yérémia nu a kal le:
Matéô	40	2	18	“Kiñ i bi nôga i Rama, maéya ni ngandak minlénd. Rahel nyen a bé ee bon bé, a ngwés bé to le ba mômôs nye, inyule ba ta ha bé.”
Matéô	40	2	19	I ngéda Hérôdé a bi wo, nuna-ki, añgel Yéhôva i pémél Yôsep i eem nyoo i Égiptô,
Matéô	40	2	20	i kal nye le: “Telep, yoñ hisiina mañge bo nyañ, u kena bo i loñ Israel inyule i bet ba yéñék nol hisiina mañge ba nwo.”
Matéô	40	2	21	Ha nyen a telep, a yoñ hisiina mañge bo nyañ, a jôp i loñ Israel.
Matéô	40	2	22	Ndi ngéda a bi nok le Arkélaô a nyoñ tel i isañ, a yila kiñe Yudéa, a kon woñi i ke nyoo. Ndi a ke i nkoñ u Galiléa, inyule a bi kôhna mabéhna ma Nyambe ikété eem.
Matéô	40	2	23	A yééne i tison ba nsébél le Nasaret, inyu yônôs bini bibuk bi bapôdôl: “B’a sébél nye le mut Nasaret.”
book	book_id	chapter	verse	text
Matéô	40	3	1	I mbus ngéda, Yôhanes Nsôble a bôdôl añal i ñoñ u Yudéa,
Matéô	40	3	2	a kalak le: “Tama bibéba binan inyule Ane ngii i nkôôge bebee.”
Matéô	40	3	3	Nye yaga nyen mpôdôl Yésaya a bé pôdôl ni bini bibañga le: “Mut a nlond i ñoñ le: ‘Kôôbana njel i Yéhôva, sañlana ki minloñ nwé!’”
Matéô	40	3	4	Yôhanes a bé haba mbot mahuu ma kamél, a ban-ga ngôli i kôgôô nuga i bôbôk. Bijek gwé bi bé bitandi ni wéi bikai.
Matéô	40	3	5	Ha ngéda i, bôt ba Yérusalem ni ba Yudéa yosôna ni ba nkoñ wonsôna u u nkéña Yordan ba bé ke i boma nye.
Matéô	40	3	6	A bé sôble bo ikété lom Yordan, ba pahlak bibéba gwap.
Matéô	40	3	7	I ngéda a bi tehe ngandak Farisai ni Sadukai i nlo i homa sôble, a kal bo le: “A bé bon ba péé, njee a mbéhe bé le ni ke hiun hi nlo ngwéé?
Matéô	40	3	8	Jon, numa matam ma ma ñunda le ni ntam bibéba binan.
Matéô	40	3	9	Ni hoñol bañ ikété miñem minan le: ‘Abraham a yé isañ wés.’ Inyule me nkal bé le Nyambe a nla pémhene Abraham bon munu ngok ini.
Matéô	40	3	10	Ngo nkuleñ nunu a niñi i tén bie. Jon hiki e i i num bé matam malam, ba nlama kit yo, ba leñ yo ikété hié.
Matéô	40	3	11	Me, me nsôble bé ni malép inyule ni ntam bibéba binan, ndi nu a nlo me i mbus a nloo me ngui, me kôli bé to tiñil minkai mi bitamb gwé. Nyen a’ sôble bé ni mbuu mpubi, yak ni hié.
Matéô	40	3	12	A gwé sople ba mpébél i woo wé, a’ tibil yaga pubus homa wé litidil, a tééda blé yé ikété ndugi, ndi a’ ligis bikôgôô ikété hié hi hi nlém bé.”
Matéô	40	3	13	Ha nyen Yésu a lôl i Galiléa, a ke i boma Yôhanes i Yordan le Yôhanes a sôble nye.
Matéô	40	3	14	Ndi Yôhanes a yéñ tjél, a kal le: “Wen u kôli sôble me, ndi wen u nlo i meeni?”
Matéô	40	3	15	Yésu a timbhe nye le: “Neebe hala inyu lini lisañ, inyule hala nyen i yé loñge inyu yés le di yônôs mam momasôna ma téé sép.” Ha nyen Yôhanes a neebe.
Matéô	40	3	16	Kiki a mal kôhna sôble, i nlélém ngéda Yésu a pam ikété malép; nuna-ki, ngii i yibla, a tehe ki mbuu Nyambe u nsôs kiki hibeñ, u lo i ngii yé.
Matéô	40	3	17	Nuna-ki, yak kiñ i lôl i ngii, i kal le: “Man wem nunu, Man wem nu gwéha, a nlémél me.”
book	book_id	chapter	verse	text
Matéô	40	4	1	I mbus hala, mbuu u kena Yésu i ñoñ le Nsohop a noode nye.
Matéô	40	4	2	Kiki a nsôga je môm ma-na ma dilo, njal i gwel nye.
Matéô	40	4	3	Ni Nnoodebôt a tiige nye bebee, a kal nye le: “Ibale u yé man Nyambe, kal ngok ini le i yila bikoga.”
Matéô	40	4	4	Ndi Yésu a timbhe le: “I yé ntilga le: ‘Mut binam a nlama ndik bé niñil i je koga, ndi i nôgôl hiki bañga i mpémél i nyo u Yéhôva.’”
Matéô	40	4	5	I mbus ha, Nsohop a kena nye i tison mpubhaga, a téé nye i homa témpel nu a nlôôha ba i ngii,
Matéô	40	4	6	a kal nye le: “Ibale u yé man Nyambe, leñba nyoo ’isi, inyule i yé ntilga le: ‘A ga ti biañgel gwé oda inyu yoñ,’ ni le: ‘Bi ga begee we i moo map, kayéle kôô woñ u bômda bañ ngok.’”
Matéô	40	4	7	Yésu a kal nye le: “I yé ki ntilga le: ‘U nlama bé noode Yéhôva Nyambe woñ.’”
Matéô	40	4	8	Nsohop a kena ki nye i hikôa hi yé i ngii iloo hihéga, a unda nye biane bi nkoñ ’isi gwobisôna ni lipém jap.
Matéô	40	4	9	A kal nye le: “M’a ti we mam mana momasôna ibale u ñôm maboñ ’isi, ndi u bégés me to ngélé yada.”
Matéô	40	4	10	Ha nyen Yésu a kal nye le: “Nyodi me ha, a Satan! Inyule i yé ntilga le: ‘Yéhôva Nyambe woñ nyen u nlama bégés, nyetama ki nyen u nlama gwélél.’”
Matéô	40	4	11	Ha nyen Nsohop a yék nye, ndi nuna-ki, biañgel bi lo, bi bôdôl sélél nye.
Matéô	40	4	12	Kiki Yésu a nok le Yôhanes a ngwéla, a témb i Galiléa.
Matéô	40	4	13	I mbus, a nyodi i Nasaret, a ke i yééne i Kapernaum, bebee ni tuye nu a yé i nkoñ u Sébulôn ni u Naftali,
Matéô	40	4	14	inyu yônôs jam li bi pôda ni mpôdôl Yésaya nu a kal le:
Matéô	40	4	15	“A loñ Sébulôn ni loñ Naftali, bé ba ni yé i njel i nke i tuye, uu nwii u Yordan, Galiléa nu biloñ!
Matéô	40	4	16	I bôt ba nyééne i jiibe ba bi tehe mapubi makeñi, Yak i bet ba nyééne i pes mbok i yiye i nyemb, mapubi ma bi pémél bo.”
Matéô	40	4	17	Ibôdôl ha ngéda i, Yésu a bôdôl téé likalô, a kalak le: “Tama bibéba binan, inyule Ane ngii i nkôôge bebee.”
Matéô	40	4	18	Kiki a bé hiôm ipañ tuye Galiléa, a tehe linyañ liba, Simôn nu ba nsébél le Pétrô ni manyañ le Andréa, ba leñek mbunja i tuye inyule ba bé balop tjobi.
Matéô	40	4	19	A kal bo le: “Noña me, m’a yilha bé balop bôt.”
Matéô	40	4	20	I nlélém ngéda, ba tjôô mbunja yap, ba noñ nye.
Matéô	40	4	21	Kiki a nyodi ha, a tehe linyañ li bôt liba lipe, Yakôbô man Sébédéô bo manyañ le Yôhanes. Ba bé ikété môñgô ni Sébédéô isañ wap, ba tiblak mbunja yap, a sébél bo.
Matéô	40	4	22	I nlélém ngéda, ba yék môñgô ni isañ wap, ba noñ nye.
Matéô	40	4	23	I mbus ha, a kiiña ni Galiléa yosôna, a niigaga i mandap map ma bibégés, a añlak ñañ nlam u Ane, a mélhak mintén mi makon nwominsôna ni bibôk bi bôt gwobisôna ikété limut.
Matéô	40	4	24	Jôl jé li ke ni Siria yosôna, kayéle ba lona nye bôt bobasôna ba bééna makon ni njôghe nya ndi nya, i bet ba bééna mimbuu mimbe, bakwo ti, miñambge mi bôt, a mélés makon map.
Matéô	40	4	25	Inyu hala nyen mamut makeñi ma noñ nye, ma lôlak i Galiléa, i Dékapôli, i Yérusalem, i Yudéa, ni uu nwii u Yordan.
book	book_id	chapter	verse	text
Matéô	40	5	1	I ngéda a bi tehe mamut ma bôt, a bet i ngii hikôa. Kiki a nyén ’isi, banigil bé ba lo ipañ yé.
Matéô	40	5	2	Ha nyen a yibil nyo, a bôdôl niiga bo, a kalak le:
Matéô	40	5	3	“Maséé ni bôt ba nyi le mam ma mbuu ma yé bo nseñ, inyule Ane ngii i yé yap.
Matéô	40	5	4	“Maséé ni bôt ba modop, inyule b’a kôhna hogbe.
Matéô	40	5	5	“Maséé ni bôt ba gwé ñem nwee, inyule b’a kôdôl ’isi.
Matéô	40	5	6	“Maséé ni bôt njal ni nyus bi gwé inyu telepsép, inyule ngôñ yap y’a yon.
Matéô	40	5	7	“Maséé ni bôt ba konangoo, inyule b’a kon bo ngoo.
Matéô	40	5	8	“Maséé ni bôt kété ñem i mpôp, inyule b’a tehe Nyambe.
Matéô	40	5	9	“Maséé ni bôt ba nkôp nsañ, inyule b’a sébél bo le bon ba Nyambe.
Matéô	40	5	10	“Maséé ni bôt ba bi kôhna ndééñga inyu telepsép, inyule Ane ngii i yé yap.
Matéô	40	5	11	“Maséé ni bé ngéda bôt ba nsol bé ni tééñga bé, ba temblak ngéda ba mpot mintén mi mam mabe nwominsôna ikolba bé inyule ni yé banigil bem.
Matéô	40	5	12	Kona maséé, ni hak ki iloo hihéga inyule bibom binan bi yé bikeñi i ngii, inyule hala nyen ba bi tééñga bapôdôl ba bi bôk bé bisu.
Matéô	40	5	13	“Ni yé bas i nkoñ ’isi, ndi ibale bas i nimis ngui yé, lelaa ba nla timbis line jé? I nhôla ha bé to jam, ndik le ba lep yo i mbégdé le bôt ba tidbe yo.
Matéô	40	5	14	“Ni yé mapubi ma nkoñ ’isi. Tison i nla bé ba i sôli ngéda i yéne i ngii hikôa.
Matéô	40	5	15	Ba nkuye lambe inyu bii yo, ha isi sel bé, ndi i kéhne lambe, le i bai inyu ba bobasôna ba yé ikété ndap.
Matéô	40	5	16	Jon yak bé boña le mapubi manan ma bai i bisu bi bôt, kayéle ba tehe minson minan minlam, ni le ba ti Isoñ nan nu a yé i ngii lipém.
Matéô	40	5	17	“Ni hoñol bañ le me bi lo inyu tjé mbén Môsi tole Bapôdôl. Me bi lo, ha bé inyu tjé, ndi inyu yônôs.
Matéô	40	5	18	Me nkal bé maliga le, ngii ni ’isi bi nla tagbe, ndi to hisiina hi liton mu mbén Môsi hi nla bé set, letee mam mana momasôna ma yon.
Matéô	40	5	19	Jon nu ni nu a mbôk mbén to yada munu mambén ma nlôôha matitigi mana, a niigaga ki bôt bape i boñ nlélém, b’a sébél nye le nu a nlôôha ntitigi inyu Ane ngii. Ndi nu ni nu a mboñ mam mana, a niigaga ki mo, b’a sébél nye le nunkeñi inyu Ane ngii.
Matéô	40	5	20	Inyule me nkal bé le ibale telepsép nan i nlel bé i bayimbén ni Farisai, kekikel n’a jôp bé i Ane ngii.
Matéô	40	5	21	“Ni bi nok kiki i kéla bôt ba ngéda kôba le: ‘U nlama bé nol mut, ndi nu ni nu a nol mut a’ timbhe i ndap bikééhene.’
Matéô	40	5	22	Ndi me me nkal bé le, nu ni nu a nke ni bisu i unbene maasañ, a’ timbhe i ndap bikééhene; ndi nu ni nu a nleñ maasañ bôô sol, a’ timbhe i Ndap bikééhene bikeñi; yak nu ni nu a nkal le: ‘A we, jôñ yoma mut!’ A kôli ke i Géhéna i hié.
Matéô	40	5	23	“Jon ibale u yé lona likébla joñ i juu li bisesema, ndi ha, u hoñol le maasoñ a gwé jam ikolba we,
Matéô	40	5	24	nwas likébla joñ ha i bisu bi juu li bisesema. Ke kôp ndugi nsañ ni maasoñ, ndi u témb, u ti likébla joñ.
Matéô	40	5	25	“Pala sañgal mindañ ni mut nu a nsoman we ngéda we ni nye ni ngi yii i njel, kayéle i mut we ni nye ni gwééna a ti bañ we i moo ma nkéés, tiga le nkéés a ti we i moo ma ntééda ndap mok, ni le ba leñ we i mok.
Matéô	40	5	26	Me nkal we maliga le, w’a pam yaga bé nyoo letee u mal saa moni nwominsôna.
Matéô	40	5	27	“Ni bi nok kiki i kéla le: ‘U nlama bé ke i ndéñg.’
Matéô	40	5	28	Ndi me me nkal bé le nu ni nu a nke ni bisu i nun muda kayéle a bana ngôñ i lalna nye, wee a mal ke i ndéñg ni nye mu ñem wé.
Matéô	40	5	29	Jon ibale jis joñ li walôm li mboñ we le u baage, sodol jo, u lep jo haa ni we. Inyule i yé we nseñ le u nimis jô yoñ yada iloole nyuu yoñ yosôna i léña ikété Géhéna.
Matéô	40	5	30	Nlélém jam ki, ibale woo woñ walôm u mboñ we le u baage, kit wo, u leñ wo haa ni we. Inyule i yé we nseñ le u nimis jô yoñ yada iloole nyuu yoñ yosôna i léña ikété Géhéna.
Matéô	40	5	31	“I bi kéla ki le: ‘Nu ni nu a mbos ni nwaa wé, wee a ti nye kaat maboha.’
Matéô	40	5	32	Ndi me me nkal bé le, nu ni nu a mbos ni nwaa wé, handugi inyu malal ma nyega motama, wee a ntinde nwaa i ke i ndéñg; yak nu ni nu a mbii mbohok muda, wee a nke i ndéñg.
Matéô	40	5	33	“Ni bi nok le ba bé kal ki bôt ba ngéda kôba le: ‘U nlama bé kum soñ ibabé yônôs, ndi u nlama yônôs makak moñ u bi bôn Yéhôva.’
Matéô	40	5	34	Ndi me me nkal bé le, kekikel ni kumuk bañ soñ, to ni ngii, inyule yééne ane Nyambe i;
Matéô	40	5	35	to ni hisi, inyule kéhne yé makôô i; to ni Yérusalem, inyule tison i Kiñe keñi i.
Matéô	40	5	36	U kum bañ soñ to ni ño woñ, inyule u ta bé le u yilha hiôñ hiada puba tole hinda.
Matéô	40	5	37	‘Ñ’ woñ a ba ndik ñ, yak ‘To’ woñ a ba ndik to, inyule i yom i nkôndba mu i nlôl yak mut mbe.
Matéô	40	5	38	“Ni bi nok kiki i kéla le: ‘Jis inyu jis, yak lisoñ inyu lisoñ.’
Matéô	40	5	39	Ndi me me nkal bé le, ni kolba bañ béba mut, ndi nu ni nu a mbép we libai i limañ li walôm, unda yak nye lii limañ lipe.
Matéô	40	5	40	Ibale mut a nsômbôl kena we i bikééhene ni yoñ mbot yoñ kété, yigle yak nye mbot yoñ ngii;
Matéô	40	5	41	Ibale mut nu a gwé kunde a nyégsa we i ke ni nye kilôméta yada, ke ni nye kilôméta iba.
Matéô	40	5	42	I mut a nyagal we yom, ti nye yo; to mut a nyéñ poo we yom, u kôm bañ nye mbus.
Matéô	40	5	43	“Ni bi nok kiki i kéla le: ‘U nlama gwés mut woñ libôk ndi u oo ñoo woñ.’
Matéô	40	5	44	Ndi me me nkal bé le, kena ni bisu i gwés baoo banan, ni i soohe inyu ba ba ntééñga bé,
Matéô	40	5	45	inyu unda le ni yé bon ba Isoñ nan nu a yé i ngii, inyule a mboñ le hiañgaa hié hi pam i ngii bibéba bi bôt ni biloñge bi bôt, a boñok ki le nop a no i ngii bôt ba téé sép ni ba ba téé bé sép.
Matéô	40	5	46	Inyule ibale ni ngwés i bôt ba ngwés bé, bimbe bibom ni gwé? Baa yak bakottas ba mboñ bé nlélém jam?
Matéô	40	5	47	Ibale ni nyéga ndigi lôkisoñ nan, limbe jam li tôbôtôbô ni mboñ? Baa yak bôt ba matén ba mboñ bé nlélém jam?
Matéô	40	5	48	Jon ni nlama ba peles, nlélém kiki Isoñ nan nu ngii a yé peles.
book	book_id	chapter	verse	text
Matéô	40	6	1	“Yoña yihe le ni bana bañ lem i boñ mam ma téé sép i bisu bi bôt le ndi ba yimbe bé; ibale hala, n’a kôhna bé bibom gwo ki gwo Yak isoñ nan nu a yé i ngii.
Matéô	40	6	2	Jon ngéda u nti makébla ma konangoo, u bôk ndugi bañ hem sép kiki bôt ba bihéñba ba mboñ ikété mandap ma bibégés ni i minloñ, inyu boñ le ba kôhna lipém li bôt ba binam. Me nkal bé maliga le, ba mal kôhna bibom gwap gwobisôna.
Matéô	40	6	3	Ndi we, ngéda u nti makébla ma konangoo, u nwas bañ le woo woñ waé u yi jam woo woñ walôm u yé boñ,
Matéô	40	6	4	inyu boñ le makébla moñ ma konangoo ma tina bañ i mbamba. Ha nyen, Isoñ nu a ntehe mam ma sôli a’ sayap we.
Matéô	40	6	5	“Nlélém jam ki, ngéda ni nsoohe, ni boñ bañ kiki bôt ba bihéñba, inyule ba ngwés ba nsoohe bitétéé i mandap ma bibégés ni i makanda ma minloñ minkeñi le bôt ba tehe bo. Me nkal bé maliga le, ba mal kôhna bibom gwap gwobisôna.
Matéô	40	6	6	Ndi we ibale u nsoohe, jôp ikété tuñ yoñ. I ngéda u mal kwés likôga joñ, soohe Isoñ nu u ntehe bé. Ha nyen, Isoñ nu a ntehe mam ma sôli a’ sayap we.
Matéô	40	6	7	I ngéda ni nsoohe, ni tiimba bañ pot minlélém mi mam, tiimba ni tiimba, kiki bôt ba matén ba mboñ, inyule ba nhoñol le b’a emble bo mu kiki ba mbulus bibuk.
Matéô	40	6	8	Jon ni ba bañ kiki bo, inyule Isoñ nan a nyi mam ma yé bé nseñ iloo yaga le ni mbat nye mo.
Matéô	40	6	9	“Jon haana nyen ni nlama soohe: “‘A Tata wés nu a yé i ngii, jôl joñ li tééba lipubi.
Matéô	40	6	10	Ane yoñ i lo. Sômbôl yoñ i bôña, kiki i ngii, yak hana ’isi.
Matéô	40	6	11	Ti bés koga yés len inyu hilo hini;
Matéô	40	6	12	nwéhél ki bés mapil més, kiki yak bés di nwéhél bôt di mbédél mapil.
Matéô	40	6	13	U nwas bañ le di kwo ikété manoodana, ndi tohol bés i moo ma mut mbe.’
Matéô	40	6	14	“Inyule ibale ni nwéhél bôt mahôha map, Yak isoñ nan nu ngii a’ nwéhél bé;
Matéô	40	6	15	ndi ibale ni nwéhél bé bôt mahôha map, to Isoñ nan a’ nwéhél bé bé mahôha manan.
Matéô	40	6	16	“I ngéda ni nsôga je, ni waa bana masu ma bôt ba modop kiki bôt ba bihéñba, inyule ba njum masu map inyu boñ le bôt ba tehe le ba nsôga je. Me nkal bé maliga le, ba mal kôhna bibom gwap gwobisôna.
Matéô	40	6	17	Ndi we, ngéda u nsôga je, hoo môô mu ño woñ, u jôwa ki su woñ,
Matéô	40	6	18	inyu boñ le sôga yoñ je i ba bañ le bôt ba tehe we, ndi ndik inyu Isoñ nu u ntehe bé. Ha nyen, Isoñ nu a ntehe mam ma sôli a’ sayap we.
Matéô	40	6	19	“Ni waa téédana bébomede nkus hana ’isi, i homa masek ni mañglét bi nje, yak homa bôt ba wip ba mbôk inyu nip.
Matéô	40	6	20	Ndi téédana bébomede nkus i ngii, i homa masek to mañglét bi nje bé, i homa to bôt ba wip ba mbôk bé inyu nip.
Matéô	40	6	21	Inyule i homa nkus woñ u yé, nyoo nyen yak ñem woñ w’a ba.
Matéô	40	6	22	“Jis li yé lambe i nyuu. Jon ibale jis joñ li mbéñge ndigi loñge jam, nyuu yoñ yosôna y’a bai.
Matéô	40	6	23	Ndi ibale jis joñ li mbéñge béba jam, nyuu yoñ yosôna y’a ba jiibe. Ibale mapubi ma yé ikété yoñ ma yé toi jiibe, é kinje jiibe likeñi li!
Matéô	40	6	24	“Mut nye ki nye a nla bé ba nkol u bet iba; inyule a’ oo ndigi wada, a gwés nuu numpe; tole a’ adbe wada, a yan nuu numpe. Ni nla bé ba minkol mi Nyambe ni mi Lingwañ.
Matéô	40	6	25	“Inyu hala nyen me nkal bé le: Ni waa tôñ inyu biniñ binan, inyu yom n’a je tole inyu yom n’a nyo, tole inyu manyuu manan le kii n’a haba. Baa niñ i gwé bé mahee iloo bijek, yak nyuu iloo mambot?
Matéô	40	6	26	Tiblana béñge dinuni di ngii, di nwes bé mbôô to bumbul, to kot bijek ikété mandugi, ndi Isoñ nan nu ngii a njés tjo. Baa ni gwé bé mahee iloo tjo?
Matéô	40	6	27	Njee ikété nan a nla kônde to linut jada mu niñ yé inyule a ntôñ?
Matéô	40	6	28	Inyuki ni ntôñ inyu mambot? Ni ôt biniigana mu mbônji i bikai, ni béñge kiki i nañ; i ntumbba bé ni nson, i mbañ bé to bôñgô;
Matéô	40	6	29	ndi me nkal bé le, to Salômô ikété lipém jé jolisôna, a bi haba bé loñge kiki mbônji yada mu.
Matéô	40	6	30	Jon, ibale hala nyen Nyambe a nlémés mbônji i bikai, i i yé ha len, ndi yani i léña ikété juu, baa a ga eñg bé bé iloo hala, a bé bôt ba hémle titigi?
Matéô	40	6	31	Jon kekikel ni tôñ bañ, to kal le: ‘D’a je kii?’ tole: ‘D’a nyo kii?’ tole: ‘D’a haba kii?’
Matéô	40	6	32	Inyule i mam mana momasôna mon bôt ba matén ba nyéñ ni nwai. Ngo Isoñ nan nu ngii a nyi le ni gwé ngôñ ni mam mana momasôna.
Matéô	40	6	33	“Jon kena ni bisu i yéñ ndugi Ane lôñni telepsép i Nyambe, ndi b’a kônde bé mana mam mape momasôna.
Matéô	40	6	34	Jon kekikel ni tôñ bañ inyu yani, inyule yani a’ bana yé nduña. Hiki kel i gwé yé yé nduña.
book	book_id	chapter	verse	text
Matéô	40	7	1	“Ni waa kéés bape inyu boñ le ba kéés bañ bé;
Matéô	40	7	2	inyule kiki ni nkéés bape, hala nyen b’a kéés yak bé; kiki ni nhégél bape, hala nyen b’a hégél yak bé.
Matéô	40	7	3	Inyuki ni u mbéñge hikaha hi yé i jis li maasoñ, ndi u ntehe bé mbiñ i yé mu jis joñ wemede?
Matéô	40	7	4	Tole lelaa u nla kal maasoñ le: ‘Nwas le me héya hikaha hi yé we i jis,’ ndi nun-ki, mbiñ i yé wemede i jis?
Matéô	40	7	5	A mut bihéñba! Bôk ndugi héya mbiñ i yé we i jis, ndi w’a tehna loñge inyu héya hikaha hi yé i jis li maasoñ.
Matéô	40	7	6	“Ni ti bañ ngwo yom ipubi, to tik ngok nan ni leñ bañ yo ngôi, i tiga le i tidbe yo ni makôô map, ni le i hielba inyu babaa bé bañga bañga.
Matéô	40	7	7	“Ni bat ibabé waa, ndi n’a kôhna; ni yéñ ibabé waa, ndi n’a léba; ni koode ibabé waa, ndi b’a yible bé;
Matéô	40	7	8	inyule hiki mut a mbat, a nkôhna; hiki mut a nyéñ, a nléba; hiki mut a nkoode, b’a yible nye.
Matéô	40	7	9	Ni maliga, njee ikété nan, ibale man wé munlôm a mbat nye bret, a’ ti nye ngok?
Matéô	40	7	10	Tole ibale a mbat hiobi, a’ ti bé nye nyoo, hala bé?
Matéô	40	7	11	Jon, ibale bé ni nyi ti bon banan makébla malam to hala kiki ni yé baboñbéba, bôô ni ngélé yañen ni Isoñ nan nu a yé i ngii? Ngo i bôt ba mbat nye mam malam, yak nye a’ ti bo mo!
Matéô	40	7	12	“Jon, i mam momasôna ni ngwés le bôt ba bôñôl bé, yak bé ni nlama boñ nlélém inyu yap. Hala yaga nyen mbén Môsi i niiga, yak Bapôdôl.
Matéô	40	7	13	“Ni jubul i nwemel ntitigi, inyule nwemel u nkena i tjiba u yé nkeñi, njel yé ki i néhi, yak ngandak bôt i ntagbene mu;
Matéô	40	7	14	ndi nwemel u nkena i niñ u yé ntitigi, njel yé ki i yé hipogdo, ndék bôt yon i nléba yo.
Matéô	40	7	15	“Yoña yihe ni bapôdôl ba bitembee, ba ba nlo i bééni ba nen-ge kiki mintômba, ki le ikété ba yé ngwo-njéé i i nyéñ je bé.
Matéô	40	7	16	N’a yil bo i matam map. Baa bôt ba nket matam ma nkôô wai i biloo, tole matam ma faigé i mbônji biloo?
Matéô	40	7	17	Hala ki nyen hiki e ilam i num matam malam, ndi hiki e ibe i num matam mabe.
Matéô	40	7	18	E ilam i nla bé num matam mabe, to e ibe i nla bé num matam malam.
Matéô	40	7	19	Hiki e i i num bé matam malam, ba nkit yo, ba leñ yo i hié.
Matéô	40	7	20	Jon, n’a yil yaga i bôt ba mu matam map.
Matéô	40	7	21	“Ha hiki mut bé nu a nsébél me le: ‘A Nwet, a Nwet,’ nyen a’ jôp i Ane ngii, ndi ndik nu a mboñ sômbôl i Tata wem nu a yé i ngii.
Matéô	40	7	22	Ngandak y’a kal me i kel i le: ‘A Nwet, a Nwet, baa di ba bé bapôdôl i jôl joñ, di pémhak mimbuu mimbe i jôl joñ, di boñok ki ngandak bihélha bi mam i jôl joñ?’
Matéô	40	7	23	Ha nyen m’a timbhe bo le: ‘Me ma yi bé me bé! Nyodna me ha, a bé bagwelnson ba liyanmbén!’
Matéô	40	7	24	“Jon nu ni nu a ñemble bibuk gwem bini, ndi a nôglak ki gwo, a yé kiki mut pék nu a bi oñ ndap yé i ngii liaa.
Matéô	40	7	25	Ndi nop a no ni ngui, malép ma bet, yak mbuk mbebi a hôñôk; bi kumul ndap i, ndi i kwo bé inyule i bi ôña i ngii liaa.
Matéô	40	7	26	Ndi nu ni nu a ñemble bibuk gwem bini, ndi a nôgôl bé gwo, a yé kiki jôñ mut i i bi oñ ndap yé i ngii lisege.
Matéô	40	7	27	Ndi nop a no ni ngui, malép ma bet, yak mbuk mbebi a hôñôk; bi kumul ndap i, ndi i kwo, i ôbi yaga yosôna.”
Matéô	40	7	28	I ngéda Yésu a bi mal pot bibuk bini, limut li bôt li bé nhelek kiyaga inyu likeñge jé i niiga,
Matéô	40	7	29	inyule a bé niiga bo kiki mut nu a gwé kunde, ha kiki bayimbén bap bé.
book	book_id	chapter	verse	text
Matéô	40	8	1	I ngéda a bi sôs hikôa, mamut makeñi ma noñ nye.
Matéô	40	8	2	Ndi nuna-ki, mut lô wada a lo, a ti nye lipém, a kal le: “A Nwet, ibale ngôñ yoñ i, u nla mélés kon wem.”
Matéô	40	8	3	Jon a sambal woo wé, a tihba nye, a kal le: “Ngôñ yem i! Kon woñ u mal.” I nlélém ngéda, lô yé i mal.
Matéô	40	8	4	Ha nyen Yésu a kal nye le: “Yoñ yihe le u kal bañ mut nye ki nye, ndi ke undba yak prisi, u ti ki likébla Môsi a bi téé kayéle ba ba we mbôgi.”
Matéô	40	8	5	I ngéda a bi jôp i Kapernaum, ñane bisônda wada a lo i boma nye, a soohe nye,
Matéô	40	8	6	a kal ki le: “A Nwet, ngwélél wem a niñi i ndap, a nla bé telep, a nkon iloo hihéga.”
Matéô	40	8	7	Yésu a kal nye le: “I ngéda m’a pam nyoo, m’a mélés kon wé.”
Matéô	40	8	8	Ñane bisônda a timbhe nye le: “A Nwet, me kôli bé leege we i ndap yem, ndi we pot ndik buk, nkol wem w’a témbna mbôô wé.
Matéô	40	8	9	Inyule yak me me gwé ngim bôt i i ñénél me, me ban-ga ki bisônda isi yem. I ngéda me nkal ini sônda le: ‘Ke nyoo!’ I nke; me kal sônda ipe le: ‘Lo!’ I nlo; me kal yak nkol wem le: ‘Boñ lana!’ U mboñ hala.”
Matéô	40	8	10	I ngéda Yésu a bi nok hala, a hel, a kal bôt ba bé noñ nye le: “Me nkal bé maliga le, me ma tehe bé i nya soso hémle ini yak mut to wada i Israel.
Matéô	40	8	11	Ndi me nkal bé le, ngandak y’a lôl i pes likôl ni i hiôñg inyu lo i je ni Abraham ni Isak ni Yakôb i Ane ngii;
Matéô	40	8	12	ndi b’a leñ bon ba Ane i jiibe li mbégdé. Nyoo nyen b’a ee, ba jek masoñ.”
Matéô	40	8	13	Ha nyen Yésu a kal ñane bisônda le: “Kenek. Hala kiki u ñéba hémle, i bôña ni we kiki u mbat.” Yak kon u ngwélél wé u mal ha ngeñ i.
Matéô	40	8	14	I ngéda Yésu a bi jôp i ndap Pétrô, a tehe nyôgôl Pétrô a niñi, a konok lihep.
Matéô	40	8	15	Ha nyen a tihba woo wé, lihep jé li mal, a telep, a bôdôl sélél nye.
Matéô	40	8	16	Ndi ngéda kôkôa i bi kwo, ba lona nye ngandak bôt i i bééna mimbuu mimbe; a pémés mimbuu mimbe ni buk yada, a mélés ki makon ma bôt bobasôna ba bé kon,
Matéô	40	8	17	inyu yônôs jam li pôda ni njel mpôdôl Yésaya le: “Nyemede a bi yoñ makon més, a begee ki mandutu més.”
Matéô	40	8	18	I ngéda Yésu a bi tehe limut li nkéña nye, a ti oda le ba yap uu nwii u tuye.
Matéô	40	8	19	Ha nyen nyimbén wada a lo, a kal nye le: “A Lét, m’a noñ we to hee homa u nke.”
Matéô	40	8	20	Ndi Yésu a kal nye le: “Ndon i gwé bihôk, yak dinuni di ngii di gwé mumbul, ndi Man mut a gwé bé homa a nkéhne ño wé.”
Matéô	40	8	21	Nnigil numpe a kal nye le: “A Nwet, bôk ndugi ti me kunde le me ke me jô pua yem.”
Matéô	40	8	22	Yésu a kal nye le: “U waa bañ noñ me, nwas mim mi jô mim nwap.”
Matéô	40	8	23	I mbus, Yésu ni banigil bé ba jôp i môñgô.
Matéô	40	8	24	Ndi nuna-ki, mbuk mbebi a bôdôl hôñ i tuye, kayéle mangudga ma kahal hô môñgô; ndi nye a bé ke ’ilo.
Matéô	40	8	25	Ha nyen ba bi lo, ba tôdôl nye, ba kal le: “A Nwet, tohol bés, ngo di yé bebee ni wo!”
Matéô	40	8	26	Ndi a kal bo le: “Inyuki ni nkon woñi hala, a bé bôt ba hémle titigi?” I mbus, a telep, a bam mbuk mbebi ni tuye, homa nyensôna a mom yaga nwee.
Matéô	40	8	27	Ha nyen banigil bé ba hel, ba kal le: “Umbe ntén mut unu? Ngo yak mbebi ni tuye bi nôgôl nye.”
Matéô	40	8	28	I ngéda a bi pam uu ngwañ tuye, i nkoñ u bôt ba Gadara, bôt iba ba ba bééna mimbuu mimbe ba lo i boma nye, ba pémlak i kotoo soñ. Ba bé bôt ba bisañ kiyaga, jon mut to wada a bééna bé makénd i lôô mu njel i.
Matéô	40	8	29	Ndi nuna-ki, ba lond, ba kal le: “Di gwééna kii ni we, a Man Nyambe? Baa u nlo hana inyu kép bés mbai ngéda yo ngi kola?”
Matéô	40	8	30	Liuñ li ngôi likeñi li bé jél haa ni bo.
Matéô	40	8	31	Mimbuu mimbe mi bôdôl soohe nye, mi kalak le: “Ibale u mpémés bés, ep bés mu liuñ li ngôi.”
Matéô	40	8	32	Jon a bi kal nwo le: “Kena!” Ha nyen mi bi pam, mi jôp ikété ngôi; ndi nuna-ki, liuñ jolisôna li ke li kwo i nsôsôgô, li beha i tuye, li wo ikété malép.
Matéô	40	8	33	Ndi batééda ngôi ba ke ngwéé, ba jôp ikété tison, ba añal mam momasôna, yak mam ma bi pémél bôt ba bééna mimbuu mimbe.
Matéô	40	8	34	Ndi nuna-ki, tison yosôna i pam inyu boma Yésu; i ngéda ba bi tehe nye, ba soohe nye le a nyodi i loñ yap.
book	book_id	chapter	verse	text
Matéô	40	9	1	Kiki a njôp i môñgô, a yap uu nwii, a ke i tison yé.
Matéô	40	9	2	Ndi nuna-ki, ba lona nye ñambge mut u u bé i ngii nañi. I ngéda a bi tehe hémle yap, Yésu a kal ñambge mut le: “Bana ñem ngui, a man! Bibéba gwoñ bi nwéhlana.”
Matéô	40	9	3	Ha nyen bayimbén bahogi ba bôdôl hoñol le: “Nunu mut a ñôbôs Nyambe jôl.”
Matéô	40	9	4	Kiki Yésu a bé yi mahoñol map, a kal le: “Inyuki ni nhoñol i nya mam mabe i mu miñem minan?
Matéô	40	9	5	Kiki hihéga, kii i ntomb, i kal le: ‘Bibéba gwoñ bi nwéhlana,’ tole i kal le: ‘Telep, kenek’?
Matéô	40	9	6	Ndi inyu boñ le ni yi le Man mut a gwé kunde hana ’isi i nwéhél bibéba—” Jon a kal ñambge mut le: “Telep, begee nañi yoñ, kenek i ndap yoñ.”
Matéô	40	9	7	Ha nyen a telep, a ke i ndap yé.
Matéô	40	9	8	I ngéda limut li bi tehe hala, li kon woñi ngandak, li ti ki Nyambe lipém, nu a nti bôt ba binam i nya ngui i.
Matéô	40	9	9	I mbus, i ngéda a bi nyodi ha, Yésu a tehe mut wada ba nsébél le Matéô a yii i homa ba nsaane tas, a kal nye le: “Noñ me.” Ha nyen a telep, a noñ nye.
Matéô	40	9	10	I mbus ngéda, kiki a bé je i ndap Matéô, nuna-ki, ngandak bakottas ni baboñbéba i lo, i bôdôl je ni Yésu lôñni banigil bé.
Matéô	40	9	11	Ndi kiki ba ntehe hala, Farisai i kal banigil bé le: “Inyuki malét nan a nje lôñni bakottas yak ni baboñbéba?”
Matéô	40	9	12	Kiki Yésu a nok bo, a kal le: “I bôt ba yé mbôô ba gwé bé ngôñ ni dokta, ndik bôt ba nkon.
Matéô	40	9	13	Jon, kena, ni nigil yak kii bini bibuk bi nkobla: ‘Me ngwés konangoo, ha bisesema bé.’ Inyule me bi lo bé me i sébél bôt ba téé sép, ndi baboñbéba.”
Matéô	40	9	14	Ndi banigil ba Yôhanes ba lo i boma nye, ba bat le: “Inyuki bés ni Farisai di gwé lem i sôga je, ndi banigil boñ ba nsôga bé je?”
Matéô	40	9	15	Ha nyen Yésu a kal bo le: “Mawanda ma mbiimuda ma gwé bé njom yo ki yo i modop ngéda yosôna mbiimuda a yé lôñni bo, hala bé? Ndi dilo d’a lo, ngéda mbiimuda a’ yôña, a ba ha bé ni bo, ha nyen b’a sôga je.
Matéô	40	9	16	Mut nye ki nye a nkôñôl bé pes libadô i mondo mu nlômbi mbot, inyule libadô li mondo li nimbil mbot ni ngui, kayéle lituba li nkônde ndik keñep.
Matéô	40	9	17	Bôt ba nha bé to wai yondo ikété minlômbi mi dibôi di wai. Ibale ba mboñ hala, ki dibôi di mbôô, wai i sôbi, yak dibôi di wai di ôbi. Ndi bôt ba nha wai yondo ikété dibôi di wai di yondo, kayéle yom to yada i ñôbi bé.”
Matéô	40	9	18	Kiki a bé kal bo mam mana, nuna-ki, ñane wada a kôôge nye bebee, a ti nye lipém, a kal le: “Ngond yem i nlama ba nwok hanano, ndi lo, kéhi woo woñ i ngii yé, le a témb i niñ.”
Matéô	40	9	19	Ha nyen Yésu a telep, nye ni banigil bé ba noñ i mut nu.
Matéô	40	9	20	Ndi nuna-ki, muda wada nu matjél ma bi bôdôl pam nye hala a yé jôm li nwii ni ima, a lôl nye i mbus, a kôôge nye bebee, a tihba linjek li mbot yé ngii,
Matéô	40	9	21	inyule a bé waa bé kal mu ñem wé le: “Ibale me ntihba ndik to linjek li mbot yé ngii, ki m’a mbôôp.”
Matéô	40	9	22	Kiki Yésu a nhielba, a tehe nye, a kal le: “U kon bañ woñi, a ngond yem! Hémle yoñ i mélés kon woñ.” Ibôdôl ha ngeñ i, kon u muda u mal.
Matéô	40	9	23	Ndi ngéda a bi jôp ikété ndap i ñane nu, a tehe bahem dioñ, yak bôt ba bé ee makeñi,
Matéô	40	9	24	Yésu a kal le: “Ni nyodi hana homa nunu, inyule hingonda hi nwo bé, ndi hi yé ke ’ilo.” Ha nyen ba bôdôl nol nye hiol hi diyana.
Matéô	40	9	25	Kiki ba mal ndik pémés bôt, a jôp i homa hingonda hi bééne, a gwel woo wé, ha nyen hingonda hi telep.
Matéô	40	9	26	Hala nyen ngan i jam li i bi tjama ni mbok i yosôna.
Matéô	40	9	27	I ngéda Yésu a bi nyodi ha, bôt ba ndim iba ba noñ nye, ba londok, ba kalak le: “Kon bés ngoo, a Man David.”
Matéô	40	9	28	Kiki a njôp i ndap, bôt ba ndim ba lo i boma nye, ndi Yésu a bat bo le: “Baa ni nhémle le me nla mélés kon nan?” Ba timbhe nye le: “Ñ, a Nwet.”
Matéô	40	9	29	Ha nyen a tihba mis map, a kal le: “Hala kii ni ñunda hémle, i bôña ni bé kiki ni mbat.”
Matéô	40	9	30	Ha nyen mis map ma yibla. I mbus, Yésu a béhe bo, a kal le: “Yoña yihe le mut to wada a yi bañ jam li.”
Matéô	40	9	31	Ndi ngéda ba bi pam, ba kena ngan yé ni mbok i yosôna.
Matéô	40	9	32	I ngéda ba bé ke, nuna-ki, bôt ba lona nye mut mbuk nu a bééna mbuu mbe;
Matéô	40	9	33	kiki Yésu a mal pémés mbuu mbe, mut mbuk a pot. Ha nyen mamut ma bi hel, ma kal le: “Di ma tehe bé i nya jam ini hana Israel.”
Matéô	40	9	34	Ndi Farisai i bé kal le: “Ni ngui i ñane mimbuu mimbe nyen a mpémés mimbuu mimbe.”
Matéô	40	9	35	Ndi Yésu a bé ke i bitison gwobisôna ni mambai momasôna, a niigaga i mandap ma bibégés, a añlak ñañ nlam u Ane, a mélhak ki mintén mi makon nwominsôna ni bibôk bi bôt gwobisôna.
Matéô	40	9	36	I ngéda a bi tehe mamut, a kon mo ngoo, inyule ba bé tét mo, ba bé yôi ki mo, kiki mintômba mi mi gwé bé ntééda bémba.
Matéô	40	9	37	Ha nyen a kal banigil bé le: “Ñ, libumbul li yé likeñi, ndi basal bôlô ba yé ndék.
Matéô	40	9	38	Jon, soohana Nwet libumbul le a ep basal bôlô mu libumbul jé.”
book	book_id	chapter	verse	text
Matéô	40	10	1	A sébél banigil bé jôm ni iba, a ti bo ngui i pémés mimbuu mimbe ni mélés mintén mi makon nwominsôna ni bibôk bi bôt gwobisôna.
Matéô	40	10	2	Môl ma jôm li baôma ni iba mana: Nu bisu le Simôn, nu ba nsébél ki le Pétrô, ni manyañ le Andréa; Yakôbô ni manyañ le Yôhanes, bon ba Sébédéô;
Matéô	40	10	3	Filipô ni Bartôlôméô; Tômas ni Matéô, nu a bé nkottas; Yakôbô man Alféô; Tadéô;
Matéô	40	10	4	Simôn mut makénd; ni Yuda iskariôt, nu a bi sôk liibana nye.
Matéô	40	10	5	Yésu a bi ep ini jôm ni iba, a ti bo bini biniigana le: “Ni yoñ bañ njel i nke yak bôt ba matén mape, ni jôp bañ to ikété tison i bôt ba Samaria yo ki yo;
Matéô	40	10	6	Ndi kena ibabé waa yak minimlak mi mintômba mi ndap Israel.
Matéô	40	10	7	Mu kiki ni nke, ni téé likalô, ni kalak le: ‘Ane ngii i nkôôge bebee.’
Matéô	40	10	8	Ni mélés bakokon, ni tugul bawoga, ni mélés bakon lô, ni pémés mimbuu mimbe. Ni bi kôs yañga, tina yañga.
Matéô	40	10	9	Ni ha bañ gôl, to silba, to mamuna mu bibot binan bi moni,
Matéô	40	10	10	to bot bijek inyu liké, to mambot ima, to bitamb, inyule nsal bôlô a kôli ni bijek gwé.
Matéô	40	10	11	“To imbe tison to mbai ni njôp, yéña mut nu a kôli, yéna ki ha letee ni nyodi.
Matéô	40	10	12	I ngéda ni njôp i ndap, ni yéga bôt ba ndap.
Matéô	40	10	13	Ibale ndap i kôli, wee nsañ nan u lo i ngii yé; ndi ibale i kôli bé, wee nsañ nan u témb i bééni.
Matéô	40	10	14	To numbe homa mut a nleege bé bé to emble bibuk binan, i ngéda ni mba ni nyodi mu ndap i tole mu tison i, ni kumb lipum li biték li li yé mu makôô manan.
Matéô	40	10	15	Me nkal bé maliga le, i kogse y’a kwél nkoñ u Sôdôm ni Gômôra i Hilo hi Mbagi y’a hoi iloo i kogse y’a kwél i tison i.
Matéô	40	10	16	“Nuna-ki, me yé i ep bé, n’a ba kiki mintômba ipôla ngwo-njéé; jon, yoña yihe kiki nyoo, ndi ni bak ngi nsohi kiki dibeñ.
Matéô	40	10	17	Jon yoña yihe ni bôt ba binam, inyule b’a kena bé i bikééhene, ba bép ki bé disôô i mandap map ma bibégés.
Matéô	40	10	18	B’a kena ki bé i bisu bi bangomin ni bikiñe inyule ni yé banigil bem, ni inyu ti bo ni matén mape mbôgi.
Matéô	40	10	19	Ndi ngéda ba nkena bé i bisu bi ngomin, ni tôñ bañ inyu jam n’a pot ni lelaa n’a pot jo, inyule jam n’a pot l’a tina bé i ngeñ i;
Matéô	40	10	20	inyule bé ndik bé bon n’a pot, ndi n’a pot ni njel mbuu mpubi u Isoñ nan.
Matéô	40	10	21	Handugi hala, mut a’ boñ le manyañ a wo, isañ a boñ man wé nlélém jam, yak bon b’a kolba bagwal bap, ba boñ ki le ba wo.
Matéô	40	10	22	Bôt bobasôna b’a oo ki bé inyule ni yé banigil bem, ndi nu a nhônba letee ni lisuk nyen a’ tohlana.
Matéô	40	10	23	I ngéda ba ntééñga bé i tison ini, ni ôt ngwéé i tison ipe; inyule me nkal bé maliga le, n’a mal yaga bé kiiña mu bitison bi Israel gwobisôna, Man mut nye ngi lo.
Matéô	40	10	24	“Nnigil a nloo bé malét wé, to nkol u nloo bé nwet wé.
Matéô	40	10	25	Nnigil a nlama yi le b’a boñ nye kiki malét wé, yak nkol kiki nwet wé. Ibale bôt ba bi sébél nwet ndap le Belsébub, bôô ni ngélé yañen ni bôt bé ba ndap?
Matéô	40	10	26	Jon, ni kon bañ bo woñi, inyule yom yo ki yo ba nhô y’a yégle bé le ba hulul bé yo, to yom yo ki yo ba nsôô y’a yégle bé le i yiba bé.
Matéô	40	10	27	Mam me nkal bé i jiibe, ni pot mo i mapubi; yak mam ni nok bôt ba nsooga, ni telep i ngii mandap, ni legel mo.
Matéô	40	10	28	I bôt ba nla nol nyuu ndi ba nla bé boñ le ni nimis niñ, ni kon bañ bo woñi; ndi nu a nla mélés niñ ni nol nyuu ikété Géhéna, nyen kona woñi.
Matéô	40	10	29	Bôt ba nuñul diuuna diba inyu tjañtjañ nu a gwé ndik ndék nseñ, hala bé? Ndi to hiada hi nkwo bé ’isi ibabé le Isoñ nan a yi hala.
Matéô	40	10	30	Ndi yak tjôñ dinan tjodisôna di nyiba nsoñgi.
Matéô	40	10	31	Jon ni kon bañ woñi; ni gwé mahee iloo ngandak diuuna.
Matéô	40	10	32	“Jon nu ni nu a neebe i bisu bi bôt le a yé i pes yem, yak me m’a neebe le me yé i pes yé i bisu bi Tata wem nu a yé i ngii.
Matéô	40	10	33	Ndi nu ni nu a ntañba me i bisu bi bôt, yak me m’a tañba nye i bisu bi Tata wem nu a yé i ngii.
Matéô	40	10	34	Ni hoñol bañ le me bi lo hana ’isi i lona nsañ; me bi lo, ha inyu lona nsañ bé, ndi pansoñ.
Matéô	40	10	35	Inyule me bi lo inyu bagal bôt ba lihaa, kayéle man munlôm a kolba isañ; man muda ki a kolba nyañ; yak nkiya a kolba nyôgôl wé.
Matéô	40	10	36	Ibabé nkaa, baoo ba mut b’a ba yaga bôt ba ndap yé lihaa.
Matéô	40	10	37	Nu ni nu a ngwés isañ tole nyañ iloo me a kôli bé ba nnigil wem; yak nu ni nu a ngwés man wé munlôm tole man wé muda iloo me a kôli bé ba nnigil wem.
Matéô	40	10	38	Yak nu ni nu a ngwés bé begee kék yé njiiha le a noñ me, a kôli bé ba nnigil wem.
Matéô	40	10	39	Nu ni nu a noode sôñ niñ yé a’ nimis yo; yak nu ni nu a nimis niñ yé inyu yem, a’ léba yo.
Matéô	40	10	40	“Nu ni nu a nleege bé, wee a nleege yak me; yak nu ni nu a nleege me, wee a nleege yak Nu a bi om me.
Matéô	40	10	41	Nu ni nu a nleege mpôdôl inyule mpôdôl nu, a’ kôhna bibom bi mpôdôl; yak nu ni nu a nleege mut a téé sép inyule mut a téé sép nu, a’ kôhna bibom bi mut a téé sép.
Matéô	40	10	42	Yak nu ni nu a nti wada mu gwañga bi bôt bini to libôndô li malép ma nsune inyule a yé nnigil, me nkal bé maliga le, kekikel, a’ nimis bé bibom gwé.”
book	book_id	chapter	verse	text
Matéô	40	11	1	I ngéda Yésu a bi mal ti jôm jé li banigil ni iba biniigana, a nyodi ha, a ke i téé likalô ni niiga i bitison bipe.
Matéô	40	11	2	Ndi ngéda Yôhanes a bi nok ngan i minson mi Kristô, a bak ikété ndap mok, a ep banigil bé
Matéô	40	11	3	i bat nye le: “Baa wen u yé Nu a nlama lo, tole di nlama bem numpe?”
Matéô	40	11	4	Yésu a timbhe, a kal bo le: “Kena, ni añle Yôhanes i mam ni yé nok, ni tehge ki:
Matéô	40	11	5	Nano bôt ba ndim ba ntehna, yak bibôk bi bôt bi nke, bakon lô ba mbôôp, yak bôt ba ndok ba noga, bawoga ba ntémb i niñ, yak diyeyeba di ñemble ñañ nlam.
Matéô	40	11	6	Maséé ni nu a mpééna bé njee me yé.”
Matéô	40	11	7	I ngéda bana ba bé ke, Yésu a bôdôl pôdôs mamut inyu Yôhanes: “Kii ni bi ke i béñge i ñoñ? Baa likai mbebi i mpôgôs?
Matéô	40	11	8	Ndi kii yaga ni bi ke i béñge? Mut a hééba mambot malam? Ngo i bôt ba nhaba mambot malam ba yé i mandap ma bikiñe.
Matéô	40	11	9	Ni maliga, ni bi pam ni inyuki? I béñge mpôdôl? Ñ, me nkal bé le a nloo yaga mpôdôl.
Matéô	40	11	10	Inyu yé nyen i yé ntilga le: ‘Nuna-ki, me yé ep nlegelnwin wem i bisu gwoñ, nyen a’ bôk we i bisu inyu kôôba njel yoñ!’
Matéô	40	11	11	Me nkal bé maliga le, ikété bôt bôda ba ma gwal, to wada a yé ngi pam mu le a nloo Yôhanes Nsôble, ndi nuntitigi ikété Ane ngii a nloo nye.
Matéô	40	11	12	Ibôdôl i dilo di Yôhanes Nsôble letee ni nano, bôt ba binam ba mboñ biliya bi ngui inyu jôp i Ane ngii, i bôt ba mboñ biliya bi ngui hala, bon ba njôp mu.
Matéô	40	11	13	Inyule mbén Môsi ni bapôdôl bobasôna ba bi pot ikepam i dilo di Yôhanes;
Matéô	40	11	14	ndi to ni ngwés, to ni ngwés bé neebe hala, nyen a yé ‘Éliya nu a nlama lo.’
Matéô	40	11	15	Nu a gwé maôô, a emble.
Matéô	40	11	16	“Ni njee m’a hégha i hiai hini? Hi yé kiki boñge batitigi ba ba yii i bôm, ba séblak mawanda map ma mintuk,
Matéô	40	11	17	ba kalak le: ‘Di bi kôt nsik inyu nan, ndi ni bi sak bé; di bi bégél, ndi ni bi tééñga bé manyuu.’
Matéô	40	11	18	Nlélém jam, Yôhanes a bi lo, a bé je bé, a bé nyo bé, ndi bôt ba nkal le: ‘A gwé mbuu mbe.’
Matéô	40	11	19	Man mut nye a bi lo, a jek, a nyok, ndi bôt ba nkal le: ‘Nuna-ki, mut mbéna je ni mut nyôba wai, liwanda li bakottas ni li baboñbéba.’ Ndi, pék i nene ikété minson nwé.”
Matéô	40	11	20	I mbus, a bôdôl yahal bitison het libim li mimpémba nwé mi mam li bi bôña, inyule bi bi hiel bé miñem:
Matéô	40	11	21	“Ngoo ni we, a Kôrasin! Ngoo ni we a Bétsaida! Inyule i mimpémba mi mam mi mbôña i bééni, ibale mi bôña i Tir ni i Sidôn, ki ba bi hiel miñem kôba, ba haba minsugut, ba yén ki ikété libu.
Matéô	40	11	22	Ndi me nkal bé le, i kogse y’a kwél Tir ni Sidôn i Hilo hi Mbagi y’a hoi iloo i kogse y’a kwél bé.
Matéô	40	11	23	Yak we, a Kapernaum, baa w’a bet letee ni ngii? To! W’a sôs letee ni Soñ; inyule i mimpémba mi mam mi mbôña i weeni, ibale mi bôña i Sôdôm, ki i tison i i ngi yii letee ni len.
Matéô	40	11	24	Ndi me nkal we le, i kogse y’a kwél Sôdôm i Hilo hi Mbagi y’a hoi iloo i kogse y’a kwél we.”
Matéô	40	11	25	Ha ngéda i nyen Yésu a bi timbhe, a kal le: “Me mbégés we i mbamba, a Ta, Nwet ngii ni hisi, inyule u bi sôô bôt ba pék ni bayikaat mam mana, ndi u yeelene mo boñge batitigi.
Matéô	40	11	26	Ñ, a Ta, inyule i bi lémél we i boñ hala.
Matéô	40	11	27	Tata a bi ti me mam momasôna, mut nye ki nye a ntibil bé yi Man handugi Isañ; nlélém jam, mut nye ki nye a ntibil bé yi Isañ handugi Man ni hiki mut Man a ngwés yeelene njee Isañ a yé.
Matéô	40	11	28	Lona i meeni, a bébobasôna ba ni ntumbba ni nson, ni bak ki ni bééga mbegee i ñét, m’a ti bé hogbe.
Matéô	40	11	29	Yoña kop yem nson, ni niglene ki i meeni inyule me gwé ñem nwee ni suhulnyuu, le ndi ni kôs hogbe.
Matéô	40	11	30	Inyule kop yem nson i ntomb i begee, yak mbegee yem i nhoi.”
book	book_id	chapter	verse	text
Matéô	40	12	1	Lisañ jada, Yésu a bé tagbe i nwom mi blé, i kel Sabat. Njal i gwel banigil bé, ba bôdôl ket mis ma blé, ba jek.
Matéô	40	12	2	Kiki Farisai i ntehe hala, i kal nye le: “Nun-ki! Banigil boñ ba yé i boñ jam li ta bé kunde i kel Sabat.”
Matéô	40	12	3	A kal bo le: “Baa ni bi añ bé i jam David a bi boñ ngéda njal i bi gwel nye ni bôt ba bé lôñni nye?
Matéô	40	12	4	Lelaa a bi jôp ikété ndap Nyambe, nye ni bo ba je bret bi makébla, jam le to nye, to i bôt ba bé ni nye, ba bééna bé kunde i boñ, handugi biprisi gwotama?
Matéô	40	12	5	Tole ni bi añ bé ikété mbén Môsi le i dilo di Sabat, biprisi bi mbôk bikila bi Sabat ikété témpel, ndi bi nyégle ngi nsohi?
Matéô	40	12	6	Ndi me nkal bé le nu a nloo témpel a yé hana.
Matéô	40	12	7	Jon ibale ni nok ndoñi i bini bibuk le: ‘Me ngwés konangoo he sesema bé,’ ki bôt ba gwé bé nsohi, ni mpémhene bé bo mbagi nôgôs.
Matéô	40	12	8	Inyule Man mut a yé Nwet Sabat.”
Matéô	40	12	9	I ngéda a bi nyodi ha i homa nu, a jôp i ndap yap bibégés,
Matéô	40	12	10	ndi nuna-ki, mut wada a bé ha, woo u bi wo nye! Jon inyu ôm Yésu nsohi, ba bat nye le: “Baa i yé kunde i mélés makon i kel Sabat?”
Matéô	40	12	11	A kal bo le: “Njee ikété nan, ibale a gwé ntômba wada, ndi u kwo ikété bee i kel Sabat, a’ ke bé le a pémés wo?
Matéô	40	12	12	Bôô ni ngélé yañen ni mut binam, ngo a gwé mahee iloo ntômba! Jon i yé kunde i boñ loñge i kel Sabat.”
Matéô	40	12	13	Ha nyen a kal i mut nu le: “Sambal woo woñ.” Kiki a nsambal ndik wo, u témb mbôô kiki uu umpe.
Matéô	40	12	14	Ndi Farisai i pam i mbégdé, i ôô jimb le ba nol nye.
Matéô	40	12	15	Kiki a nyi hala, Yésu a nyodi ha, yak ngandak bôt i noñ nye, a mélés ki makon ma bôt bobasôna,
Matéô	40	12	16	ndi a tibil yaga ti bo oda le ba kal bañ bôt njee a yé,
Matéô	40	12	17	inyu yônôs jam li pôda ni njel mpôdôl Yésaya nu a kal le:
Matéô	40	12	18	“Nuna-ki, ngwélél wem nu me mpohol, ngwélél wem nu gwéha, nyen a nlémél me! M’a ha mbuu wem i ngii yé, a’ toñle ki matén kii i yé telepsép.
Matéô	40	12	19	A’ nomol bé to lond makeñi, mut to wada a’ nok bé to kiñ yé i minloñ minkeñi.
Matéô	40	12	20	A’ bôk bé kai i sédi, a’ lém bé to nsiñga u lambe u u ntu hiida, letee a boñ le telepsép i yémbél.
Matéô	40	12	21	Ñ, matén m’a bôdôl jôl jé ñem.”
Matéô	40	12	22	I mbus, ba lona nye mut nu a bé ndim ni mbuk inyule a bééna mbuu mbe, a mélés nye kayéle mut mbuk a bôdôl pot, a bôdôl ki tehna.
Matéô	40	12	23	Ha nyen, mamut momasôna ma hel, ma bôdôl kal le: “Baa Man David bé nunu?”
Matéô	40	12	24	I ngéda ba bi nok hala, Farisai i kal le: “I mut nunu a mpémés ndik mimbuu mimbe ni ngui i Belsébub, ñane mimbuu mimbe.”
Matéô	40	12	25	Kiki a bé yi mahoñol map, a kal bo le: “Hiki ane i mbagla inyu kolba yomede i ntjiba, yak hiki tison tole ndap lihaa i mbagla inyu kolba yomede y’a nom bé.
Matéô	40	12	26	Nlélém jam, ibale Satan a mpémés Satan, ngo wee a yé i bagla inyu kolba nyemede; lelaa ni ane yé i nla nom?
Matéô	40	12	27	Handugi hala, ibale me mpémés mimbuu mimbe ni ngui i Belsébub, njee a nti bon banan ngui i pémés nwo? Inyu hala nyen b’a ba bakéés banan.
Matéô	40	12	28	Ndi ibale me mpémés mimbuu mimbe ni njel mbuu u Nyambe, wee yina ni le Ane Nyambe i mpam i bééni ndi ni nyi bé hala.
Matéô	40	12	29	Tole lelaa mut a nla jôp i ndap i mpémba mut, a kadal gwom gwé ibale a mbôk ndugi bé a kañ mpémba mut u? Hala ndik nyen a nla yoñ gwom gwobisôna bi ndap yé.
Matéô	40	12	30	Nu ni nu a ta bé i pes yem a nkolba me, yak nu ni nu a nkot bé bôt ni me a nsand bo.
Matéô	40	12	31	“Inyu hala nyen me nkal bé le, b’a nwéhél bôt to imbe béba tole sol, ndi nu a nsol mbuu u Nyambe, b’a nwéhél bé nye.
Matéô	40	12	32	Kiki hihéga, nu ni nu a mpot buk ibe inyu kolba Man mut, b’a nwéhél nye; ndi nu ni nu a mpot jam inyu kolba mbuu mpubi, b’a nwéhél bé nye, heni, to munu hisi hini, to hii hi nlo.
Matéô	40	12	33	“Ibale ni mbôñgôl e, y’a num matam malam, ndi ibale ni mbôñgôl bé e, matam mé m’a ba bé malam, inyule matam mon ma nyelel le e i yé ilam tole i yé ibe.
Matéô	40	12	34	A bon ba péé, lelaa ni nla pot mam malam ki le ni yé bibéba bi bôt? Inyule i mam ma yôni mut ikété ñem mon nyo u mpot.
Matéô	40	12	35	Loñge mut i mpémhene mam malam mu loñge yé nkus, ndi béba mut i mpémhene mam mabe mu béba yé nkus.
Matéô	40	12	36	Me nkal bé le, bôt b’a timbhe i Hilo hi Mbagi inyu hiki bañga ba mpot i i gwé bé nseñ;
Matéô	40	12	37	inyule inyu bipôdôl gwoñ nyen w’a kéla le u téé sép, inyu bipôdôl gwoñ ki nyen w’a kôhna mbagi nôgôs.”
Matéô	40	12	38	Ndi inyu timbhe nye, bahogi ipôla bayimbén ni Farisai ba kal nye le: “A Lét, di ngwés le u unda bés yimbne.”
Matéô	40	12	39	A timbhe bo, a kal le: “Hiai hibe ni hi ndéñg hi nwaa bé yéñ yimbne, ndi hi’a kôhna bé yimbne yo ki yo, handugi yimbne i mpôdôl Yôna.
Matéô	40	12	40	Inyule ndik kiki Yôna a bi tégbaha dilo daa ikété libum li njok hiobi, hala nyen Man mut a’ tégbaha dilo daa ikété soñ.
Matéô	40	12	41	Bôt ba Ninivé b’a telep i bikééhene ni hiai hini, ba pémhene hio mbagi nôgôs inyule bo ba bi tam bibéba gwap ngéda Yôna a bi tééne bo likalô. Ndi nuna-ki, nu a nloo Yôna a yé hana.
Matéô	40	12	42	Kiñemuda i nwelmbok y’a telep i bikééhene ni hiai hini, i pémhene hio mbagi nôgôs, inyule i bi lôl haa inyu emble pék i Salômô. Ndi nuna-ki, nu a nloo Salômô a yé hana.
Matéô	40	12	43	“I ngéda mbuu mbe u mal nyodi ikété mut, u ntagbe i ñoñ inyu yéñ homa noi, ndi u ntehe bé i nya homa i.
Matéô	40	12	44	I mbus, u nkal le: ‘M’a témb i ndap yem, i het me nyodne.’ I ngéda u ntémb u lo, u nkoba le mut a ta bé mu ndap i, ndi ba nsas yo, ba nlémés ki yo.
Matéô	40	12	45	Ha nyen u nke, u yoñ mimbuu minsaambok mimpe mi mi yé béba iloo womede. I ngéda mi njôp mukété, mi nyééne mu; ha nyen libak li nsôk li mut nu li nyila béba iloo libak jé li bisu. Hala ki nyen y’a ba inyu hiai hibe hini.”
Matéô	40	12	46	I ngéda a bé a ngi pôdhak mamut, nyañ ni lôknyañ ba bé ba téé i mbégdé, ba yéñék pôdôs nye.
Matéô	40	12	47	Ha nyen mut wada a bi kal nye le: “Nun-ki, nyuñ ni lôknyuñ ba téé i mbégdé, ba nyéñ pôdôs we.”
Matéô	40	12	48	A timbhe i mut a bi pôdôs nye, a kal nye le: “Njee a yé ini? Bonjee ba yé lôk kéé?”
Matéô	40	12	49	Ha nyen a sambal woo i pes i banigil bé, a kal le: “Nun-ki, bana bon ba yé ini ni lôk kéé!
Matéô	40	12	50	Inyule nu ni nu a mboñ sômbôl i Tata nu a yé i ngii, nyen a yé mankéé nu munlôm, ni nu muda, ni ini.”
book	book_id	chapter	verse	text
Matéô	40	13	1	I kel i, Yésu a bé a yii ipañ tuye, a ma nyodi i ndap.
Matéô	40	13	2	Mamut makeñi ma kodba ipañ yé kayéle a bet i môñgô, a yén, mamut momasôna ma bé ma téé i ngwañ.
Matéô	40	13	3	Ha nyen a bi gwélél dihéga inyu niiga bo ngandak mam, a kal le: “Nuna-ki, mut wada a bi pam inyu nwes mbôô.
Matéô	40	13	4	Mu kiki a bé nwes mbôô, ihogi i kwo i nloñ, ndi dinuni di lo di je yosôna.
Matéô	40	13	5	Ipe i kwo i bahoma ba ngok het biték bi bé bé ngandak, i pala ki o inyule biték bi bé bé ndip.
Matéô	40	13	6	Ndi ngéda hiañgaa hi bi pam, hi ligis yo inyule i bééna bé minkañ.
Matéô	40	13	7	Ipe ki i kwo ipôla biloo, ndi biloo bi o, bi hô yo.
Matéô	40	13	8	Ndi ipe i bi kwo i hisi hilam, i bôdôl num matam, ihogi i num matam mbôgôl ngélé, ipe môm masamal ma ngélé, ipe ki môm maa.
Matéô	40	13	9	Nu a gwé maôô, a emble.”
Matéô	40	13	10	Ha nyen banigil ba bi lo, ba bat nye le: “Inyuki u ngwélél dihéga inyu pôdôs bo?”
Matéô	40	13	11	A timbhe, a kal le: “Bé bon i bi tina le ni nok mimb mimpubi mi Ane ngii, ndi hala a bi tina bé bo.
Matéô	40	13	12	Inyule nu a gwé, b’a kônde ki nye le a bana ngandak; ndi nu a gwé bé, yak ndék a gwé, b’a yoñ yo.
Matéô	40	13	13	Inyu hala nyen me ngwélél dihéga inyu pôdôs bo; inyule ba mbéñge, ndi i yé wengoñle ba mbéñge bé, ba ñemble, ndi i yé wengoñle ba ñemble bé, to nok ba ntibil bé nok.
Matéô	40	13	14	Yak lipôdôl li Yésaya li yé yônôl bo, li li nkal le: ‘N’a emble yaga, ndi ni yé mbén i tibil nok; yak béñge n’a béñge yaga, ndi ni yé mbén i tehe.
Matéô	40	13	15	Inyule miñem mi bôt bana mi nyila nledek, ba nloñ ki maôô map, ba nyip yak mis map kayéle ba yé mbén i tehe ni mis map, to nok ni maôô map, to tibil nok ndoñi ni miñem nwap, tiga le ba hielba le ndi me mélés makon map.’
Matéô	40	13	16	“Ndi maséé ma yé ni bé inyule mis manan ma ntehna, yak maôô manan ma noga.
Matéô	40	13	17	Inyule me nkal bé maliga le, ngandak bapôdôl ni bôt ba telepsép ba bi bana ngôñ i tehe mam ni yé tehe, ndi ba bi tehe bé mo, yak emble mam ni yé emble, ndi ba bi emble bé mo.
Matéô	40	13	18	“Nano emblana kii hihéga hi mut a bi nwes mbôô hi nkobla.
Matéô	40	13	19	I ngéda mut a ñemble nwin u Ane, ndi a tibil bé nok kii u nkobla, mut mbe a nlo, a nup yom ba mbel ikété ñem wé; nyen a yé mbôô i bi kwo i nloñ.
Matéô	40	13	20	Inyu mbôô i bi kwo i bahoma ba ngok, i yé mut nu a ñemble bañga, a neebe ki yo ngélé yada ni maséé.
Matéô	40	13	21	Ndi kiki bañga i yé ngi o minkañ ikété ñem wé, a nom ndigi inyu ndék ngéda; ndi i ngeñ njiiha tole ndééñga bi nlo inyule a ñemble bañga, a mpala baage.
Matéô	40	13	22	Inyu mbôô i bi kwo ipôla biloo, i yé mut a ñemble bañga, ndi mandutu ma niñ munu nkoñ ’isi ni ngui malôga i lingwañ bi nhô bañga kayéle i num bé matam.
Matéô	40	13	23	Inyu mbôô i bi kwo i hisi hilam, i yé mut nu a ñemble bañga, a tibil ki nok yo, a num yaga ki matam, wada mbôgôl ngélé, nuu numpe môm masamal, nuu ki môm maa.”
Matéô	40	13	24	A yoñ ki hihéga hipe, a kal bo le: “Ane ngii i yé kiki mut nu a bi nwes loñge mbôô i wom wé.
Matéô	40	13	25	I ngéda bôt ba bé ke ’ilo, ñoo wé a lo, a nwes mbôô i béba kai ipôla blé, a ke.
Matéô	40	13	26	I ngéda blé i bi o, i num matam, ha nyen yak béba kai i bi nene.
Matéô	40	13	27	Jon minkol mi nwet ndap mi bi lo, mi kal nye le: ‘A Nwet, baa loñge mbôô bé yon u bi nwes i wom woñ? Ndi béba kai i nlôl ni hee?’
Matéô	40	13	28	A kal bo le: ‘Mut nu a yé ñoo wem nyen a mboñ hala.’ Minkol mi kal nye le: ‘Baa u nsômbôl ni le di ke, di nup yo?’
Matéô	40	13	29	A timbhe le: ‘To, tiga le ngéda ni mba ni nup béba kai, ni nup yak blé ngi kôôba.
Matéô	40	13	30	Nwaha gwo biba bi nañ letee ni i libumbul. I ngéda libumbul, m’a kal babumbul le: Ni bôk ndugi ni kot béba kai, ni kañ yo mimbom mimbom, ni ligis yo; i mbus, ni kot blé ikété ndugi yem.’”
Matéô	40	13	31	A yoñ ki hihéga hipe, a kal bo le: “Ane ngii i yé kiki hisiina hi mbôô le mut a bi yoñ, a bel i wom wé.
Matéô	40	13	32	I nloo mbôô yosôna bititigi, ndi ngéda i nañ, i nloo mbônji yosôna bikeñi, i yila e kayéle dinuni di ngii di nlo, di léba liyééne mu mintjep nwé.”
Matéô	40	13	33	A yôñôl ki bo hihéga hipe: “Ane ngii i yé kiki muda nu a bi yoñ séñha, a pôdna yo ikété dihéga dikeñi di flawa daa letee flawa yosôna i hôl.”
Matéô	40	13	34	Yésu a bi añle mamut i mam mana momasôna ni njel dihéga. Ni maliga, a bé pôdôs bé bo ibabé i yoñ hihéga,
Matéô	40	13	35	inyu yônôs jam li pôda ni njel mpôdôl nu a kal le: “M’a yibil nyo wem ni dihéga; m’a añal mam ma sôli ibôdôl i bibôdle.”
Matéô	40	13	36	I mbus ha, i ngéda a bi huuha mamut, a jôp ikété ndap. Banigil bé ba lo ipañ yé, ba kal le: “Toñle bés hihéga hi béba kai i wom.”
Matéô	40	13	37	A timbhe, a kal bo le: “Mut a nwes loñge mbôô a yé Man mut;
Matéô	40	13	38	wom u yé nkoñ ’isi. Loñge mbôô i yé bon ba Ane, ndi béba kai i yé bon ba mut mbe,
Matéô	40	13	39	yak ñoo nu a bi bel yo a yé Nsohop. Libumbul li yé mamélél ma ngim nkoñ ’isi, babumbul ba yé biañgel.
Matéô	40	13	40	Jon, kiki ba nkot béba kai, ba ligis yo i hié, hala nyen y’a ba i mamélél ma nkoñ ’isi.
Matéô	40	13	41	Man mut a’ om biañgel gwé, bi pémés ikété Ane yé mam momasôna ma ntinde bape i boñ bibéba bi mam, ni bôt ba gwé lem i yan mbén,
Matéô	40	13	42	bi leñ bo ikété juu li hié hikeñi. Nyoo nyen b’a ee, ba jek masoñ.
Matéô	40	13	43	Ha ngéda i, bôt ba telepsép b’a bai ni ngui kiki hiañgaa mu Ane i Tata wap. Nu a gwé maôô, a emble.
Matéô	40	13	44	“Ane ngii i yé kiki nkus u bak u sôli i wom, ndi mut a léba wo, a témb a sôô wo; inyu maséé mé, a nke, a nuñul gwom gwobisôna a gwé, a somb i wom u.
Matéô	40	13	45	“Ane ngii i yé yak kiki mut nyuñga nu a nyéñ tik ngok ilam.
Matéô	40	13	46	I ngéda a bi léba tik ngok yada i i nhee diye, a bi ke, a pala nuñul gwom gwobisôna a bééna, a somb yo.
Matéô	40	13	47	“Ane ngii i yé yak kiki pése le ba nleñ ikété tuye, i nkot mintén mi tjobi nwominsôna.
Matéô	40	13	48	I ngéda i nyon, ba ñôt yo i ngwañ tuye; i mbus, balop tjobi ba yén, ba ha tjobi dilam ikété bisel, ndi ba lep tjobi dibe.
Matéô	40	13	49	Hala nyen y’a ba i mamélél ma nkoñ ’isi. Biañgel gw’a lo, bi héya bibéba bi bôt ipôla bôt ba téé sép,
Matéô	40	13	50	bi leñ bo ikété juu li hié hikeñi. Nyoo nyen b’a ee, ba jek masoñ.
Matéô	40	13	51	“Baa ni ntibil nok kii mam mana ma nkobla?” Ba kal nye le: “Ñ.”
Matéô	40	13	52	Ha nyen a bi kal bo le: “Ibale hala, hiki malét, i ngéda ba mal niiga nye mam inyu Ane ngii, a yé kiki nwet mbai, nu a mpémés ikété lisôô jé li nkus gwom bi mondo ni minlômbi mi gwom.”
Matéô	40	13	53	I ngéda Yésu a bi mal yoñ dihéga dini, a nyodi ha homa nu.
Matéô	40	13	54	I mbus, a ke i loñ yé, a bôdôl niiga bôt i ndap yap bibégés, kayéle ba hel, ba kal le: “Hee i mut nunu a bi yôñôl pék ni mimpémba mi mam mini?
Matéô	40	13	55	Baa nye bé nyen a yé man kapinda? Nyañ bé le Maria, ni lôknyañ bé le Yakôbô, Yôsep, Simôn ni Yuda?
Matéô	40	13	56	Yak lôknyañ i bôda, yosôna i yé ni bés, hala bé? Hee ni a nyôñôl mam mana momasôna?”
Matéô	40	13	57	Jon ba bi tjél hémle nye. Ndi Yésu a kal bo le: “Mpôdôl a gwé lipém homa nyensôna, ndi a gwé bé lipém i loñ yé to i ndap yé.”
Matéô	40	13	58	A bi boñ bé ngandak mimpémba mi mam nyoo inyu ngitophémle yap.
book	book_id	chapter	verse	text
Matéô	40	14	1	Ha ngéda i, kiki ñane nkoñ le Hérôdé a bi nok mam Yésu a bé boñ,
Matéô	40	14	2	a kal bagwélél bé le: “Yôhanes Nsôble nu. A ntuge, inyu hala nyen a mboñ mini mimpémba mi mam.”
Matéô	40	14	3	Hérôdé a bi gwel Yôhanes, a kañ nye, a ha nye i mok inyu Hérôdia, nwaa maasañ le Filipô.
Matéô	40	14	4	Inyule Yôhanes a bé kal nye le: “I ta bé we kunde i bana muda nu.”
Matéô	40	14	5	Ndi to hala kiki a bé yéñ nol nye, a bé kon limut woñi inyule li bé yoñ Yôhanes kiki mpôdôl.
Matéô	40	14	6	Ndi ngéda ngand ligwéé li Hérôdé i bé tagbe, ngond i Hérôdia i sak i bisu bi bakén, hala a lémél Hérôdé ngandak
Matéô	40	14	7	kayéle a bôn, a kum soñ le a nti nye kii yosôna a mbat.
Matéô	40	14	8	Ha nyen nyañ a bi tinde nye i kal le: “Ti me ño u Yôhanes Nsôble hana i nleha pan.”
Matéô	40	14	9	Hala a bi tééñga kiñe. Ndi to hala, a bat le ba ti nye wo inyule a bi kum soñ i bisu bi bakén ba bé je ni nye.
Matéô	40	14	10	Jon a bi om le ba kit Yôhanes ño i ndap mok.
Matéô	40	14	11	Ba lona ño wé i nleha pan, ba ti wo hingonda, hi kena wo yak nyañ.
Matéô	40	14	12	I mbus ngéda, banigil bé ba lo, ba yoñ mim wé, ba jô wo; i mbus, ba ke ba añle Yésu hala.
Matéô	40	14	13	Kiki a nok hala, Yésu a jôp i môñgô, a nyodi ha, a ke i homa a yé nwee inyu ba nyetama. Ndi kiki mamut ma nok hala, ma noñ nye ni makôô, ma lôlak i bitison.
Matéô	40	14	14	I ngéda a bi pam i ngwañ, a tehe limut li bôt likeñi, a kônôl bo ngoo, a mélés ki makon ma bakokon bap.
Matéô	40	14	15	Ndi ngéda kôkôa i bi kwo, banigil bé ba lo nye ipañ, ba kal le: “I homa nunu a yé ñoñ, yak kel i yé nkenek; huuha mamut kayéle ma ke i mambai le ba sômbôl bomede bijek.”
Matéô	40	14	16	Ndi Yésu a kal bo le: “Ba nlama bé ke; tina bo bijek bébomede.”
Matéô	40	14	17	Ba kal nye le: “Di gwé bé to yom hana, handugi bret bitan ni tjobi diba.”
Matéô	40	14	18	A kal le: “Ni lona me gwo hana.”
Matéô	40	14	19	A bat ki mamut le ma yén i ngii bikai. Ha nyen a yoñ bret bitan ni tjobi diba, a pa mis i ngii, a sayap gwo; i mbus, a bek bret, a ti gwo banigil bé, yak banigil bé ba ti gwo mamut.
Matéô	40	14	20	Hala nyen bôt bobasôna ba bi je, ba nuu, ba yoñ yak bikét bi bi yégle, bi yon ikété jôm li bisel ni biba.
Matéô	40	14	21	Ndi i bet ba bi je ba bé jam kiki bo dikôô di bôlôm ditan, handugi bôda ni boñge batitigi.
Matéô	40	14	22	Kunda yada i mbus ha, Yésu a kal banigil bé le ba jôp i môñgô, ba bôk nye bisu nyoo uu ngwañ, ndi nye a yégle inyu huuha mamut.
Matéô	40	14	23	Kiki a bi mal huuha mamut, a bet hikôa nyetama inyu soohe. I ngéda kôkôa i bi kwo, a bé a ngi yii nyoo nyetama.
Matéô	40	14	24	Môñgô u bé u ma ke mbôgôl ni mbôgôl méta haa ni ngwañ tuye, mangudga ma bé ndéñgés wo inyule mbebi i bé lôl bo bisu.
Matéô	40	14	25	Ndi bebee ni maye ma kel, a lo i koba bo, a kenek ni makôô i ngii tuye.
Matéô	40	14	26	Kiki ba ntehe nye a nkil i ngii tuye, banigil bé ba kon woñi, ba kal le: “Yiinda i!” Ba lond ni ngui inyu ngandak woñi.
Matéô	40	14	27	Ndi kunda yada, Yésu a kal bo le: “Ni bana makénd! Me nu! Ni kon bañ woñi.”
Matéô	40	14	28	Pétrô a timbhe nye le: “A Nwet, ibale we nu, ti oda le yak me me kil i ngii malép, me lo me koba we.”
Matéô	40	14	29	A kal le: “Lok!” Ha nyen Pétrô a bi nyodi i môñgô, a ke ni makôô i ngii malép inyu boma Yésu.
Matéô	40	14	30	Ndi ngéda a bi béñge mbuk mbebi, a kon woñi. Kiki a mbôdôl yin, a lond makeñi le: “A Nwet, tohol me!”
Matéô	40	14	31	I nlélém ngéda, Yésu a sambal woo, a gwel nye, a kal nye le: “A mut hémle titigi, inyuki u nwas le pééna i je we ñem?”
Matéô	40	14	32	Kiki ba njôp i môñgô, mbuk mbebi a mal.
Matéô	40	14	33	Ha nyen i bet ba bé ikété môñgô ba ti nye lipém, ba kal le: “U yé toi Man Nyambe.”
Matéô	40	14	34	I mbus, ba yap tuye, ba pam i ngwañ u tuye, i Génésarét.
Matéô	40	14	35	Kiki bôt ba homa nu ba nyi nye, ba ep nwin mu nkoñ u wonsôna, ha nyen ba bi lona nye bôt bobasôna ba bé kon.
Matéô	40	14	36	Ba yemhe ki nye le ba tihba ndigi to linjek li mbot yé ngii; ba bobasôna ba bé tihba jo, makon map ma bé mal, mal yosôna.
book	book_id	chapter	verse	text
Matéô	40	15	1	Ha nyen Farisai ni bayimbén ba lo yak Yésu, ba lôlak i Yérusalem, ba kal le:
Matéô	40	15	2	“Inyuki banigil boñ ba noñ bé bilem bi bôt ba ngéda kôba? Kiki hihéga, ba njôwa bé moo map ngéda ba nsômbôl je.”
Matéô	40	15	3	A timbhe bo, a kal le: “Inyuki yak bé ni mbôk mbén Nyambe inyu bilem bi loñ nan?
Matéô	40	15	4	Kiki hihéga, Nyambe a bi kal le: ‘Ti isoñ bo nyuñ lipém,’ ni le: ‘I mut a nleñ isañ tole nyañ bibuk bibe, a nlama nôla.’
Matéô	40	15	5	Ndi bé ni nkal le: ‘Nu ni nu a nkal isañ tole nyañ le: “I gwom gwobisôna me gwé, bi me bak le me gwélél inyu hôla we, me nkébél gwo Nyambe,”
Matéô	40	15	6	a gwé bé le a ti isañ lipém to ndék.’ Hala nyen ni bi yilha bañga i Nyambe yañga inyu bilem bi loñ nan.
Matéô	40	15	7	A bé bôt ba bihéñba, maliga mon Yésaya a bi bôk pot inyu nan ngéda a kal le:
Matéô	40	15	8	‘I litén lini li nti me lipém ni bibép, ndi miñem nwap mi yé yaga haa ni me.
Matéô	40	15	9	Yañga yaga nyen ba nke ni bisu i bégés me, inyule ba niiga mambén ma bôt ba binam wengoñle ma yé mambén ma Nyambe.’”
Matéô	40	15	10	Ha nyen a sébél limut ipañ yé, a kal jo le: “Emblana, ni tibil ki nok:
Matéô	40	15	11	I yom i njôp mut i nyo, yo bé yon i nhindis nye, ndi i yom i mpémél mut i nyo, yon i nhindis nye.”
Matéô	40	15	12	I mbus, banigil ba lo, ba kal nye le: “Baa u nyi le Farisai i ñunup ngéda i nok i yom u mpot?”
Matéô	40	15	13	A timbhe, a kal le: “Hiki bebela Tata wem nu ngii a mbel bé, b’a nup yo.
Matéô	40	15	14	Nwaha bo. Ba yé baéga ba ba yé ndim. Ndi, ibale mut ndim a ñéga mut ndim, ngo bo iba ba ga kwo ikété bee.”
Matéô	40	15	15	Pétrô a kal le: “Toñle le bés hihéga u bak u yoñ.”
Matéô	40	15	16	Ha nyen a kal le: “Baa to bé ni yé ngi tibil nok?
Matéô	40	15	17	Baa ni nyi bé le hiki yom i njôp mut i nyo, i ntagbe i minla, ndi i sôk i luk?
Matéô	40	15	18	Ndi hiki yom i mpam mut i nyo i nlôl i ñem; i mam ma mon ma nhindis mut.
Matéô	40	15	19	Kiki hihéga, mu ñem nyen bipék bibe bi nlôl, yak manola, ndéñg, malal ma nyega, wip, mbôgi bitembee, liôbôs Nyambe jôl.
Matéô	40	15	20	I mam mana mon ma nhindis mut; ndi i je ngi jôwa moo i nhindis bé mut.”
Matéô	40	15	21	Ndi ngéda a bi nyodi ha, Yésu a ke i nkoñ u Tir ni Sidôn.
Matéô	40	15	22	Ndi nuna-ki, muda Fénikia wada nu a bé lôl mu nkoñ u, a lond le: “Kon me ngoo, a Nwet, a Man David. Ngond yem i nok njôghe iloo hihéga inyule mbuu mbe u ntééñga nye ngandak.”
Matéô	40	15	23	Ndi a bi pot bé to buk inyu timbhe nye. Jon banigil bé ba bi lo, ba bôdôl soohe nye, ba kalak le: “Kal nye le a kenek, inyule a nwaa bé lond i mbus yés.”
Matéô	40	15	24	A timbhe le: “Ba ñom bé me inyu hôla matén momasôna, ndik minimlak mi mintômba mi ndap Israel.”
Matéô	40	15	25	Ndi muda a lo, a ti nye lipém, a kal le: “A Nwet, hôla me!”
Matéô	40	15	26	A timbhe, a kal le: “I ta bé loñge i yoñ bret bi boñge inyu leñ gwo bon ba ngwo.”
Matéô	40	15	27	Muda a kal le: “Ndi yak bon ba ngwo ba nje yaa minluñ mi nkwo isi téblé i bet bap.”
Matéô	40	15	28	Ha nyen Yésu a kal nye le: “Éé, a muda, hémle yoñ i yé keñi; i bôña we kiki u nsômbôl.” Ibôdôl ha ngéda i, ngond yé i mbôôp.
Matéô	40	15	29	I ngéda a bi nyodi ha, Yésu a ke bebee ni tuye Galiléa, kiki a mbet hikôa, a yén ’isi.
Matéô	40	15	30	Ha nyen mamut makeñi ma tiige nye bebee, ma lona bibôk bi bôt, bôt ba nlem, bôt ba ndim, bôt ba mbuk ni ngandak bôt ipe; ba niñi bo i makôô mé, a mélés makon map.
Matéô	40	15	31	Jon limut li bi hel ngéda li bi tehe bôt ba mbuk ba mpot, yak bôt ba nlem ba témbék mbôô, bibôk bi bôt bi kenek, yak bôt ba ndim ba tehnaga, ha nyen ba bégés Nyambe nu Israel.
Matéô	40	15	32	Ndi Yésu a sébél banigil bé ipañ yé, a kal le: “Me nkon limut lini ngoo, inyule, nano a yé dilo daa le li yé ni me, ndi li gwé bé yom i je yo ki yo. Me ngwés bé le ba témb njal, tiga le ba kwo i njel.”
Matéô	40	15	33	Ndi banigil ba kal nye le: “Hee d’a yôñôl bret bi nkola munu ñoñ inyu boñ le i nya limut li bôt likeñi ini i nuu?”
Matéô	40	15	34	Ha nyen Yésu a bat bo le: “Ni gwé bret gwañen?” Ba timbhe le: “Bisaambok, ni ndék bon ba tjobi.”
Matéô	40	15	35	I mbus, a kal limut le li yén ’isi,
Matéô	40	15	36	a yoñ bret bisaambok ni tjobi; kiki a nti mayéga, a bek gwo, a bôdôl ti gwo banigil, yak banigil bé ba ti gwo mamut.
Matéô	40	15	37	Bôt bobasôna ba je, ba nuu, ba bada ki bikét bi bi yégle, bi yon ikété bisel bikeñi bisaambok.
Matéô	40	15	38	Ndi ba ba bi je ba bé dikôô dina di bôlôm, handugi bôda ni boñge batitigi.
Matéô	40	15	39	Sôk i nsôk, i ngéda a bi mal huuha mamut, a jôp i môñgô, a ke i nkoñ u Magadan.
book	book_id	chapter	verse	text
Matéô	40	16	1	Ha nyen Farisai ni Sadukai ba bi tiige nye bebee; ndi inyu noode nye, ba bat nye le a unda bo yimbne i nlôl i ngii.
Matéô	40	16	2	A timbhe, a kal bo le: “I ngéda kôkôa i nkwo, ni nkal le: ‘Kel y’a ba lam yani inyule ngii i nkôyôp,’
Matéô	40	16	3	ndi kegla, ni nkal le: ‘Lihep ni nop bi mba len inyule ngii i nkôyôp ndi i nkôp ond.’ Ni nyi kobol ngéda inoñnaga ni kiki ngii i nene, ndi ni nla bé kobol biyimbne bi ngéda.
Matéô	40	16	4	Hiai hibe ni hi ndéñg hi nwaa bé yéñ yimbne, ndi hi’a kôhna bé yimbne yo ki yo handugi yimbne i Yôna.” I mbus, a ke, a yék bo ha.
Matéô	40	16	5	Banigil ba yap, ba ke uu ngwañ, ba hôya yoñ bret.
Matéô	40	16	6	Yésu a kal bo le: “Yiblana mis, ni yoñ ki yihe ni séñha i Farisai ni Sadukai.”
Matéô	40	16	7	Ha nyen ba bi bôdôl hek pék bo ni bo, ba kalak le: “Ngo di nyoñ bé bret yo ki yo.”
Matéô	40	16	8	Kiki a nyi hala, Yésu a kal le: “Inyuki ni yé kwel bé ni bé, ni kalak le ni nyoñ bé bret, a bé bôt ba hémle titigi?
Matéô	40	16	9	Baa ni yé ngi nok i jam me nyéñ kal bé? Baa ni nhôya lelaa me bi gwélél bret bitan inyu jés dikôô ditan di bôlôm, ni bisel gwañen ni bi bada?
Matéô	40	16	10	Tole ni nhôya lelaa me bi gwélél bret bisaambok inyu jés dikôô di bôlôm dina, ni bisel bikeñi gwañen ni bi bada?
Matéô	40	16	11	Lelaa ni nok bé le me pôdhak bé bé inyu bret? Ndi yoña yihe ni séñha i Farisai ni Sadukai.”
Matéô	40	16	12	Ha nyen ba bi tibil nok le a kalak le ba yoñ yihe, ha ni séñha i bret bé, ndi ni biniigana bi Farisai ni Sadukai.
Matéô	40	16	13	I ngéda a bi pam i nkoñ u Kaisaréa Filipi, Yésu a bat banigil bé le: “Bôt ba nkal le Man mut a yé njee?”
Matéô	40	16	14	Ba kal le: “Bahogi ba nkal le Yôhanes Nsôble, bape Éliya, bape ki Yérémia tole wada ikété bapôdôl.”
Matéô	40	16	15	A kal bo le: “Ndi bé ni nkal le me yé njee?”
Matéô	40	16	16	Simôn Pétrô a timbhe le: “U yé Kristô, Man Nyambe nu a niñ.”
Matéô	40	16	17	Yésu a timbhe, a kal nye le: “U yé kimasoda, a Simôn, man Yôna, inyule minsôn ni matjél bé gwon bi nyeelene we jam li, ndi Tata nu a yé i ngii nyen a mboñ hala.
Matéô	40	16	18	Me nkal ki we le: U yé Pétrô; munu liaa lini nyen m’a ôñôl likoda jem, to manwemel ma Soñ m’a yémbél bé jo.
Matéô	40	16	19	M’a ti we diliba di Ane ngii; hiki jam u yé le u téñ hana ’isi l’a ba jam ba mal téñ i ngii, hiki jam u yé le u tiñil hana ’isi l’a ba jam ba mal tiñil i ngii.”
Matéô	40	16	20	I mbus, a béhe banigil le ba kalak bañ mut nye ki nye le nyen a yé Kristô.
Matéô	40	16	21	Ibôdôl ha ngéda i, Yésu a bôdôl toñle banigil bé le a nlama ke i Yérusalem, a nok ki ndutu ngandak i moo ma mimañ mi litén ni baéga biprisi ni bayimbén; ba nol ki nye, ndi a’ tuglana i hilo hi nyônôs aa.
Matéô	40	16	22	Ha nyen Pétrô a kena nye ipañ, a bôdôl nyéyéi nye, a kalak le: “Kônôl wemede ngoo, a Nwet; i mam mana ma yé mbén i pémél we.”
Matéô	40	16	23	Ndi a hielba, a kal Pétrô le: “Témb me i mbus, a Satan! U yéne me ngok baagene inyule u nhoñol bé mahoñol ma Nyambe, ndi ma bôt ba binam.”
Matéô	40	16	24	I mbus, Yésu a kal banigil bé le: “Ibale mut a nsômbôl noñ me, a nlama ha bé niñ inyu yé nyemede, ndi a begee kék yé njiiha, a noñ me ibabé waa.
Matéô	40	16	25	Inyule nu ni nu a nsômbôl tohol niñ yé, a’ nimis yo; ndi nu ni nu a nimis niñ yé inyu yem, a’ léba yo.
Matéô	40	16	26	Ni maliga, umbe nseñ mut a’ bana ibale a nkôhna nkoñ ’isi wonsôna ndi a nimis niñ yé? Tole kii mut a’ ti inyu niñ yé?
Matéô	40	16	27	Inyule Man mut a nlama lo ikété lipém li Isañ ni biañgel gwé, ha nyen a ga timbhe hiki mut inoñnaga ni maboñok mé.
Matéô	40	16	28	Me nkal bé maliga le, bahogi ipôla bôt ba téé hana b’a wo yaga bé ibale ba mbôk bé ba tehe Man mut a nlo ikété Ane yé.”
book	book_id	chapter	verse	text
Matéô	40	17	1	Dilo disamal i mbus ha, Yésu a yoñ Pétrô ni Yakôbô bo manyañ le Yôhanes, a kena botama i hikôa hi nyôgi.
Matéô	40	17	2	A heñla i bisu gwap; su wé u bai kiki hiañgaa, yak mambot mé ma pôp kiki mapubi.
Matéô	40	17	3	Ndi nuna-ki, Môsi bo Éliya ba pémél bo, ba kwelek ni Yésu.
Matéô	40	17	4	Ha nyen Pétrô a kal Yésu le: “A Nwet, hala a yé loñge jam kiki di yé hana. Ibale u ngwés, m’a téé mandap ma mabadô maa hana, yada inyu yoñ, yada inyu Môsi, yada inyu Éliya.”
Matéô	40	17	5	Kiki a bé a ngi podok, nuna-ki! Ond i mbai i hô bo, ndi nuna-ki, kiñ i pémél mu ond, i kal le: “Man wem nunu, man wem nu gwéha, nyen a nlémél me. Emblana nye.”
Matéô	40	17	6	Kiki ba nok hala, banigil ba kwo, ba ôm mbom ’isi, ba kon ki woñi ngandak.
Matéô	40	17	7	Ha nyen Yésu a kôôge bo bebee, a tihba bo, a kal le: “Telbana. Ni kon bañ woñi.”
Matéô	40	17	8	I ngéda ba bi pa mis, ba tehe bé mut nye ki nye, ndik Yésu nyetama.
Matéô	40	17	9	Kiki ba bé sôs hikôa, Yésu a ti bo oda le: “Ni añle bañ mut nye ki nye yiinda ini letee Man mut a tuge ikété bawoga.”
Matéô	40	17	10	Ndi banigil ba bat nye mbadga le: “Inyuki bayimbén ba nkal ni le Éliya a nlama ndugi lo?”
Matéô	40	17	11	A timbhe, a kal le: “Ni maliga, Éliya a yé i lo, a’ tibil ki mam momasôna.
Matéô	40	17	12	Ndi me nkal bé le Éliya a bi lo, ndi ba bi yi bé le nye nu, ba boñ ki nye kii yosôna ba bé gwés. Nlélém jam, yak Man mut a’ ke i nok ndutu i moo map.”
Matéô	40	17	13	Ha nyen banigil ba tibil nok le a pôdhak bo inyu Yôhanes Nsôble.
Matéô	40	17	14	I ngéda ba bi pam bebee ni limut li bôt, mut wada a lo nye ipañ, a umul nye maboñ, a kal le:
Matéô	40	17	15	“A Nwet, kônôl man wem nu munlôm ngoo inyule a nkwo ti, a nok ki njôghe ngandak. A mbéna kwo ikété hié, a bén-ga ki kwo ikété malép.
Matéô	40	17	16	Me bak me kena nye yak banigil boñ, ndi ba nla bé mélés kon wé.”
Matéô	40	17	17	Yésu a timbhe, a kal le: “A hiai hibe hini, hi hi gwé bé hémle, m’a ba ni bé letee ni ngéda imbe? M’a hônba ki bé letee ni ngéda imbe? Ni lona me nye hana.”
Matéô	40	17	18	I mbus, Yésu a nyéyéi mbuu mbe, u nyodi mañge i nyuu; ibôdôl ha ngeñ i, hiloga hi mbôôp.
Matéô	40	17	19	Ha nyen banigil ba bi lo yak Yésu botama, ba kal le: “Inyuki di nla bé pémés wo?”
Matéô	40	17	20	A kal bo le: “Inyu hémle nan titigi. Inyule me nkal bé maliga le, ibale hémle nan i yé keñi kiki hisiina hi mbôô, ki n’a kal hikôa hini le: ‘Nyodi hana, ke nyoo,’ hi boñ ki hala; to jam jo ki jo l’a loo bé bé ngui.”
Matéô	40	17	21	——
Matéô	40	17	22	I ngéda ba bi kodba i Galiléa nyen Yésu a bi kal bo le: “B’a liibana Man mut, ba ti nye i moo ma bôt ba binam,
Matéô	40	17	23	b’a nol ki nye, ndi i hilo hi nyônôs aa, a’ tuglana.” I jam li, li tééñga banigil bé ngandak.
Matéô	40	17	24	Kiki ba bi pam i Kapernaum, i bôt ba nkot tas i drakma iba ba kôôge Pétrô bebee, ba kal le: “Baa malét nan a nsaa bé tas i drakma iba?”
Matéô	40	17	25	A timbhe le: “Ñ, a nsaa.” Ndi ngéda Pétrô a bi jôp i ndap, Yésu a bôk a pôdôs nye, a kal le: “U nhoñol lelaa, a Simôn? Bonjee bikiñe bi nkoñ ’isi bi mbat tas tole nsul u ngomin? Baa bon bap tole bôt bape?”
Matéô	40	17	26	I ngéda a bi kal le: “Bôt bape,” Yésu a kal nye le: “Ni maliga, bon ba kiñe ba nsaa bé tas.
Matéô	40	17	27	Ndi inyu boñ le di yilna bañ bo ngok baagene, ke i tuye, u leñ nlop, hiobi hi bisu u ngwel, yoñ hio, i ngéda u nyibil hio nyo, w’a léba moni silba wada. Yoñ nwo, u ti bo nwo inyu me ni we.”
book	book_id	chapter	verse	text
Matéô	40	18	1	Ha ngéda i nyen banigil ba bi tiige Yésu bebee, ba kal le: “Njee yaga a yé nunkeñi ikété Ane ngii?”
Matéô	40	18	2	Jon a bi sébél mañge ntitigi, a téé nye i ñemkété wap,
Matéô	40	18	3	a kal le: “Me nkal bé maliga le, handugi le ni hielba, ni yila kiki boñge batitigi, ni yé mbén i jôp ikété Ane ngii.
Matéô	40	18	4	Jon nu ni nu a’ suhus nyemede kiki mañge ntitigi nunu, nyen a’ ba nunkeñi ikété Ane ngii;
Matéô	40	18	5	nu ni nu ki a nleege mañge ntitigi kiki nunu i jôl jem, wee a nleege yak me.
Matéô	40	18	6	Ndi nu ni nu a mboñ le mut wada a baage ikété bôt batitigi bana ba ba nhémle me, i yé nseñ inyu yé le ba yoñ ngok kôgôl jakas li nkiiñaha, ba kañ nye yo i joo, ba boñ le a yin i ñem tuye.
Matéô	40	18	7	“Ngoo ni nkoñ ’isi inyule u gwé ngandak ngok baagene! Ni maliga, ngandak ngok baagene y’a lo ndigi, ndi ngoo ni mut a nlona ngok baagene!
Matéô	40	18	8	Jon ibale woo woñ tole kôô woñ u mboñ le u baage, kit wo, u lep wo. I yé we nseñ le u kôhna niñ, u ban-ga woo wada tole kôô wada, iloole u bana moo mo ima tole makôô mo ima, ndi ba leñ we ikété hié hi boga.
Matéô	40	18	9	Jam lipe ki, ibale jis joñ li mboñ le u baage, sodol jo, u lep jo. I yé we nseñ le u kôhna niñ ni jis jada iloole ba leñ we ni mis mo ima ikété hié hi Géhéna.
Matéô	40	18	10	Yoña yihe le ni yan bañ to mut wada ikété bôt batitigi bana, inyule me nkal bé le biañgel gwap nyoo i ngii bi ntehe su u Tata wem nu a yé i ngii hiki ngéda.
Matéô	40	18	11	——
Matéô	40	18	12	“Bé ni nhoñol lelaa? Ibale mut a gwé mbôgôl mintômba ndi wada u nimil, baa a’ yék bé mini môm bôô ni bôô nyoo i dikôa, a ke i yéñ u u nimil?
Matéô	40	18	13	Ibale a nléba ki wo, me nkal bé maliga le a nkon maséé iloo hihéga inyu u a nléba iloo inyu mini môm bôô ni bôô mi mi nimil bé.
Matéô	40	18	14	Nlélém jam, Tata wem nu a yé i ngii a ngwés bé le mut to wada ikété bana bôt batitigi a tjiba.
Matéô	40	18	15	“Jam lipe ki, ibale manyuñ a mboñ we béba, ke yeelene nye béba yé bé bo iba ndigi. Ibale a ñemble we, wee u ntémbna nye i loñge njel.
Matéô	40	18	16	Ndi ibale a ñemble bé we, yoñ mut wada tole bôt iba ni we inyu boñ le ni njel mbôgi i bôt iba tole baa, pééna yo ki yo i ba bañ inyu ngim hop.
Matéô	40	18	17	Ibale a ñemble bé bo, kal likoda. Ibale a ñemble bé to likoda, wee yoñ nye kiki mut matén ni kiki nkottas.
Matéô	40	18	18	“Me nkal bé maliga le, mam momasôna ni yé le ni téñ hana ’isi m’a ba mam ba mal téñ i ngii, yak mam momasôna ni yé le ni tiñil hana ’isi m’a ba mam ba mal tiñil i ngii.
Matéô	40	18	19	Me nkal ki bé maliga le, ibale bôt iba ikété nan ba nôgla hana ’isi i soohe inyu to limbe jam li gwé mahee, Tata wem nu ngii a’ yônôs jo inyu yap.
Matéô	40	18	20	Inyule i homa bôt iba tole baa ba nkodba i jôl jem, me yé ipôla yap.”
Matéô	40	18	21	Ha nyen Pétrô a bi lo, a bat nye le: “A Nwet, ngélé yañen me nlama nwéhél mankéé ngéda a mboñ me béba? Baa letee ni ngélé isaambok?”
Matéô	40	18	22	Yésu a kal nye le: “Me nkal we le, ha letee ni ngélé isaambok bé, ndi letee ni môm masaambok ma ngélé ni isaambok.
Matéô	40	18	23	“Inyu hala nyen Ane ngii i nla ba kiki kiñe i i bé yéñ le minkol nwé mi saa mapil map.
Matéô	40	18	24	I ngéda a bi bôdôl yoñ moni a bé bat bo, ba lona nye nkol u a bé bat jôm li dikôô di talént.
Matéô	40	18	25	Ndi kiki a bééna bé moni i saa, kiñe yé i ti oda le ba nuñul nye ni nwaa ni bon ni gwom gwobisôna a bééna inyu boñ le kiñe i kôhna moni nwé.
Matéô	40	18	26	Ha nyen nkol u kwo ’isi, u ti nye lipém, u kal le: ‘Hônba me, m’a saa pil wem wonsôna.’
Matéô	40	18	27	Hala a kônha kiñe ngoo kayéle a nwas nkol u le u ke, a nwéhél ki wo pil wé.
Matéô	40	18	28	Ndi nkol u u pam, u yéñ so nkol wé wada u a bé bat mbôgôl dinariô, a gwel nye ni ngui, a ha nye moo i joo kayéle nhébék u kahal kidi nye, a kalak le: ‘Saa pil wonsôna me mbat we.’
Matéô	40	18	29	Ha nyen so nkol wé a bi kwo ’isi, a bôdôl soohe nye, a kalak le: ‘Hônba me, m’a saa pil wem.’
Matéô	40	18	30	Ndi a tjél, kayéle a ke, a boñ le ba ha nye mok letee ni ngéda a’ mal saa pil wé.
Matéô	40	18	31	Ngéda mini minkol mimpe mi bi tehe i jam li bi tagbe, hala a tééñga bo ngandak kayéle ba ke, ba añle kiñe mam momasôna ma bi tagbe.
Matéô	40	18	32	Ha nyen kiñe i bi om le ba sébél nye, i kal nye le: ‘A béba nkol unu, me bi nwéhél we pil woñ wonsôna ngéda u bi soohe me.
Matéô	40	18	33	Baa yak we u bak bé le u kon so nkol woñ ngoo kiki me bi kon we ngoo?’
Matéô	40	18	34	Ha nyen kiñe i bi unup, i leñ nye i mok letee ni ngéda a’ saa pil wé wonsôna.
Matéô	40	18	35	Hala yaga nyen Tata wem nu ngii a’ boñ hiki wada nan nu a nwéhél bé maasañ ni ñem wé wonsôna.”
book	book_id	chapter	verse	text
Matéô	40	19	1	I ngéda Yésu a bi mal pot mam mana, a nyodi i Galiléa, a ke bebee ni minwaa mi nkoñ u Yudéa, nyoo uu nwii u Yordan.
Matéô	40	19	2	Yak mamut makeñi ma noñ nye, nyoo nyen a mélés ki makon map.
Matéô	40	19	3	Yak Farisai i lo i nyeni inyu noode nye, i bat le: “Baa i yé mut kunde i bos ni nwaa wé to inyu imbe njom?”
Matéô	40	19	4	A timbhe, a kal le: “Baa ni bi añ bé le nu a bi hek bo i bibôdle, a hek bo munlôm ni muda,
Matéô	40	19	5	a kal ki le: ‘Inyu hala nyen munlôm a’ yék isañ bo nyañ, a adbe ni nwaa wé kayéle bo iba b’a ba nsôn wada’?
Matéô	40	19	6	Kayéle ba ta ha bé iba ndi nsôn wada. Jon, jam Nyambe a ñat, mut nye ki nye a bagal bañ jo.”
Matéô	40	19	7	Farisai i kal nye le: “Inyuki ni Môsi a bi bat le mut a ti nwaa kaat inyu mélés libii ngéda a mbos ni nye?”
Matéô	40	19	8	A kal bo le: “Inyu minledek minan mi miñem nyen Môsi a bi nwas le ni bos ni baa banan, ndi hala bé nyen mam ma bé i bibôdle.
Matéô	40	19	9	Me nkal bé le nu ni nu a mbos ni nwaa wé, handugi inyu malal ma nyega, ndi a bii muda numpe, wee a nke i ndéñg.”
Matéô	40	19	10	Banigil ba kal nye le: “Ibale hala nyen munlôm a nlama niñ ni nwaa wé, wee nseñ u ta bé i biiba.”
Matéô	40	19	11	A kal bo le: “Bôt bobasôna bé bon ba neebe lipôdôl lini, ndi ndik i bet ba gwé likébla.
Matéô	40	19	12	Inyule bôt ba yé nwak le ba bi gwéé hala, bape ba yé nwak le bôt bon ba bi yilha bo nwak, bape ki ba yé nwak inyule ba bi yilha bomede nwak inyu Ane ngii. I mut a nla neebe jam li, a neebe jo.”
Matéô	40	19	13	I mbus, ba lona nye boñge batitigi inyu boñ le a kéhi moo i ngii yap, a soohe ki inyu yap, ndi banigil bé ba nyéyéi bo.
Matéô	40	19	14	Ndi Yésu a kal le: “Nwaha boñge batitigi nwee, ni noode bañ to kéñ bo njel i lo i meeni inyule Ane ngii i yé inyu bôt ba yé kiki bo.”
Matéô	40	19	15	Ha nyen a bi kéhi moo i ngii yap; i mbus, a nyodi ha.
Matéô	40	19	16	Ndi nuna-ki, mut wada a lo i nyeni, a kal le: “A Lét, imbe loñge me nlama boñ inyu kôhna niñ boga?”
Matéô	40	19	17	A kal nye le: “Inyuki u mbat me kii i yé loñge? Wada ndik nyen a yé loñge. Ndi ibale u nsômbôl kôhna niñ, nôgôl mambén ibabé waa.”
Matéô	40	19	18	I mut nu a kal nye le: “Mambe?” Yésu a kal le: “U nlama bé nol mut, u nlama bé ke i ndéñg, u nlama bé nip, u nlama bé bok mbôgi bitembee,
Matéô	40	19	19	ti isoñ bo nyuñ lipém, u nlama ki gwés mut woñ libôk kiki wemede.”
Matéô	40	19	20	Mañge wanda a kal nye le: “Me bi tééda momasôna; kii ipe me nlama boñ?”
Matéô	40	19	21	Yésu a kal nye le: “Ibale u nsômbôl ba peles, ke nuñul gwom gwoñ gwobisôna, u ti diyeyeba, ha nyen w’a bana nkus i ngii; i mbus, lo, u noñ me.”
Matéô	40	19	22	I ngéda mañge wanda a bi nok hala, a ke a modop inyule a bééna ngandak lingwañ.
Matéô	40	19	23	Ha nyen Yésu a kal banigil bé le: “Me nkal bé maliga le, y’a ba ndutu le ngwañ mut u jôp ikété Ane ngii.
Matéô	40	19	24	Me nkal ki bé le, hala a yé jam li ntomb le kamél i sooma i lituba li ndondok, iloole ngwañ mut u jôp i Ane Nyambe.”
Matéô	40	19	25	I ngéda banigil ba bi nok hala, ba hel ngandak, ba kal le: “Njee ni a nla toi kôhna tohi?”
Matéô	40	19	26	Kiki a nun bo siim, Yésu a kal bo le: “Bôt ba binam ba nla yaga bé boñ hala, ndi Nyambe a nla boñ mam momasôna.”
Matéô	40	19	27	Ha nyen Pétrô a bi timbhe, a kal le: “Nun-ki, di bi yék mam momasôna, di noñ we; bés d’a bana ni kii?”
Matéô	40	19	28	Yésu a kal bo le: “Me nkal bé maliga le, i ngéda mam momasôna ma ntémb yondo, kiki Man mut a’ yén ikété lipém i yééne yé Ane, bé ba ni bi noñ me n’a yén i jôm li biyééne bi Ane ni biba, ni kéés ki jôm li matén ma Israel ni ima.
Matéô	40	19	29	Ni le hiki mut nu a bi yék mandap, to lôkisañ i bôlôm tole i bôda, to isañ, to nyañ, to bon, to disi i jôl jem a’ kôhna hala mbôgôl ngélé, a kôdôl ki niñ boga.
Matéô	40	19	30	“Ndi ngandak i i yé bôt ba bisu y’a ba bôt ba nsôk, yak ba ba nsôk b’a ba bôt ba bisu.
book	book_id	chapter	verse	text
Matéô	40	20	1	“Inyule Ane ngii i yé kiki nwet ndap wada, nu a bi pule pam bikegla i yéñ bôt ba bôlô inyu sal i wom wé u minkôô mi wai.
Matéô	40	20	2	Kiki a bi mal nôgla ni bôt ba bôlô le a nsaa bo dinariô yada inyu kel bôlô yada, a ep bo i wom wé u minkôô mi wai.
Matéô	40	20	3	I ngéda a bi témb a pam i mam ma ngeñ bôô i bikegla, a tehe bape ba ba gwé bé bôlô, ba téé ha i bôm;
Matéô	40	20	4	ha nyen a kal bo le: ‘Yak bé ni ke i wom u minkôô mi wai, m’a ti bé nsaa u kôli.’
Matéô	40	20	5	Jon ba bi ke. A témb ki a pam i mam ma kosi yak ni i mam ma ngeñ aa i kôkôa, a boñ nlélém jam.
Matéô	40	20	6	Sôk i nsôk, i mam ma ngeñ itan i kôkôa, a pam, a léba bape ba téé ha, a kal bo le: ‘Inyuki ni téé hana ngim kel yosôna ibabé sal bôlô yo ki yo?’
Matéô	40	20	7	Ba timbhe le: ‘Inyule mut nye ki nye a nyoñ bé bés i bôlô.’ A kal bo le: ‘Yak bé kena i wom u minkôô mi wai.’
Matéô	40	20	8	“I ngéda kôkôa i bi kwo, nwet wom u minkôô mi wai a kal kindak wé le: ‘Sébél bôt ba bôlô, u ti bo nsaa wap, bôdôl ni bôt ba nsôk yôña i bôlô, u mal ni bôt ba mbôk yôña i bôlô.’
Matéô	40	20	9	I ngéda bôt ba ngeñ itan i kôkôa ba bi lo, hiki wada wap a kôhna dinariô yada.
Matéô	40	20	10	Jon ngéda bôt a bi bôk yoñ i bôlô ba bi lo, ba bé hoñol le ba nkôhna iloo ha, ndi yak bo, hiki wada wap a kôhna dinariô yada.
Matéô	40	20	11	Kiki ba nkôhna nsaa wap, ba bôdôl tjelel ikolba nwet ndap,
Matéô	40	20	12	ba kalak le: ‘I bôt bana ba nsôk lo, ba nsal ndigi ngeñ yada; ndi u nti bo nlélém nsaa kiki bés ba di ntumbba ni nson kel yosôna isi hiañgaa!’
Matéô	40	20	13	Ndi a timbhe wada wap, a kal nye le: ‘A mut wem, me mboñ bé we béba yo ki yo. Me ni we di nôgla inyu dinariô yada, hala bé?
Matéô	40	20	14	Yoñ nsaa woñ, kenek. Me ngwés ti bana bôt ba nsôk lo i bôlô nlélém nsaa kiki bé.
Matéô	40	20	15	Baa me gwé bé kunde i gwélél moni nwem kiki i nlémél me? Tole u yé njôñ inyule me yé loñge?’
Matéô	40	20	16	Hala nyen bôt ba nsôk b’a ba bôt ba bisu, yak ba bisu ba ba bôt ba nsôk.”
Matéô	40	20	17	I ngéda a bé bet i Yérusalem, Yésu a sébél jôm li banigil ni iba botama ipañ, a kal bo mu njel le:
Matéô	40	20	18	“Nuna-ki, di yé i bet i Yérusalem, b’a ti Man mut i moo ma baéga biprisi ni bayimbén. B’a pémhene nye mbagi nyemb,
Matéô	40	20	19	b’a ti ki nye i moo ma bôt ba matén inyu boñ le ba nol nye hiol, ba bép nye disôô, ba nol ki nye i kék; ndi i hilo hi nyônôs aa, a’ tuglana.”
Matéô	40	20	20	I mbus, nyañ bon ba Sébédéô a kôôge nye bebee ni bon bé bôlôm, a ti nye lipém, a yéñék bat nye ngim jam.
Matéô	40	20	21	A bat muda le: “Kii u nyéñ?” Muda a timbhe le: “Ti oda le bana bon bem bôlôm bo iba, ba yén i Ane yoñ, wada i woo woñ walôm, wada ki i woo woñ waé.”
Matéô	40	20	22	Yésu a timbhe le: “Ni nyi bé yom ni yé i bat. Baa ni nla nyo libôndô me yé bebee i nyo?” Ba timbhe nye le: “Ñ, di nla.”
Matéô	40	20	23	A kal bo le: “N’a nyo yaga libôndô jem, ndi inyu yén i woo wem walôm ni i woo wem waé, me bé nyen me gwé kunde i boñ hala, ndi i biyééne bi, bi yé inyu bôt Tata a nkôôbana gwo.”
Matéô	40	20	24	Ndi ngéda lini jôm li banigil lipe li bi nok hala, li unbene linyañ liba.
Matéô	40	20	25	Ndi Yésu a sébél bo ipañ yé, a kal le: “Ni nyi le baane ba biloñ ba ñénél bôt bap kiki i nlémél bo, yak mintôô mi bôt mi ngwélél ngui yap inyu tét bôt bape.
Matéô	40	20	26	Hala bé nyen i nlama ba ipôla nan; ndi nu ni nu a nyéñ ba nunkeñi ipôla nan, a nlama ba ngwélél nan,
Matéô	40	20	27	yak nu ni nu a nyéñ ba nu bisu ipôla nan, a nlama ba nkol nan.
Matéô	40	20	28	Ndik kiki Man mut a bi lo bé le ba gwélél nye, ndi le a gwélél bôt bape, a ti ki niñ yé kiki binoñ inyu ngandak bôt.”
Matéô	40	20	29	I ngéda ba bé nyodi i Yérikô, limut li bôt likeñi li noñ nye.
Matéô	40	20	30	Ndi nuna-ki, bôt ba ndim iba ba bé ba yii ipañ nloñ, i ngéda ba bi nok le Yésu a yé tagbe, ba lond le: “A Nwet, kon bés ngoo, a Man David!”
Matéô	40	20	31	Ndi limut li nyéyéi bo, li kalak bo le ba yén nwee; ha nyen ba bi kônde bédés makiñ, ba lond le: “A Nwet, kon bés ngoo, a Man David!”
Matéô	40	20	32	Jon Yésu a bi telep, a sébél bo, a kal le: “Kii ni ngwés le me bôñôl bé?”
Matéô	40	20	33	Ba kal nye le: “A Nwet, boñ le mis més ma yibla.”
Matéô	40	20	34	Yésu a kon bo ngoo, a tihba mis map; i nlélém ngéda, ba kahal tehna, ba noñ ki nye.
book	book_id	chapter	verse	text
Matéô	40	21	1	I ngéda ba bi kôôge bebee ni Yérusalem, ba pam i Bétfagé, i Hikôa Ôlivé, Yésu a ep banigil iba,
Matéô	40	21	2	a kal bo le: “Kena i mbai ni ntehe nyoo bisu, i ngéda ni njôp mu, n’a koba le ba ntéñ jakas ni man wé ipañ yé. Ni tiñil mo, ni lona me mo.
Matéô	40	21	3	Ibale mut a mbat bé jam, ni nlama kal le: ‘Nwet a gwé ngôñ ni mo.’ I nlélém ngéda, a’ ep magas.”
Matéô	40	21	4	Hala a bi bôña yaga inyu yônôs jam li pôda ni njel mpôdôl, nu a kal le:
Matéô	40	21	5	“Kala ngond Siôn le: ‘Nun-ki, kiñe yoñ i yé lo i weeni, i gwé ñem nwee, i yii i ngii jakas, ñ, man jakas yaga, mbôda i lém ba ngwélél inyu nson.’”
Matéô	40	21	6	Ha nyen banigil ba bi ke, ba boñ ndik kiki Yésu a bi kal bo.
Matéô	40	21	7	Ba lona jakas ni man wé, ba kéhi mambot map i ngii magas, a yééne mo.
Matéô	40	21	8	Ngandak bôt ikété limut i tek mambot map i njel, bape ba kidik mintjep mi bie, ba leñek nwo i nloñ.
Matéô	40	21	9	I mamut ma bé bôk nye bisu, yak bôt ba bé noñ nye, ba bé waa bé lond le: “Tohol Man David, di nsoohe! Nu a nlôl i jôl li Yéhôva a yé nsaibak! Tohol nye, di nsoohe, a we nu u yé nyoo i ngingii!”
Matéô	40	21	10	I ngéda a bi jôp i Yérusalem, bôt ba tison yosôna ba bé ikété liyôgbe, ba kalak le: “Njee nu?”
Matéô	40	21	11	Hiki ngéda, mamut ma bé timbhe le: “Mpôdôl Yésu nu, nyen a nlôl i Nasaret nu Galiléa!”
Matéô	40	21	12	I ngéda Yésu a bi jôp i témpel, a buñga bôt bobasôna ba bé nuñul, ba sombok ikété témpel, a kwés ki bitéblé bi bahéñha moni ’isi, yak bibeñgi bi banuñul dibeñ.
Matéô	40	21	13	A kal bo le: “I yé ntilga le: ‘Ndap yem y’a séblana le ndap masoohe,’ ndi bé ni nyilha yo hôk i mintonba.”
Matéô	40	21	14	Yak bibôk bi bôt ni bôt ba ndim ba lo i nyeni i témpel, a mélés makon map.
Matéô	40	21	15	I ngéda baéga biprisi ni bayimbén ba bi tehe bihélha bi mam a bi boñ ni kiki boñge ba bé lond i témpel le: “Tohol Man David, di nsoohe!” Ñem u hénd bo,
Matéô	40	21	16	ba kal nye le: “Baa u nok yom ba yé pot?” Yésu a kal bo le: “Ñ. Baa ni ma bé añ haana le: ‘U bi boñ le bibégés bi pémél i manyo ma boñge ni ma minkéñéé mi bon’?”
Matéô	40	21	17	Kiki a nyék bo, a nyodi i tison Yérusalem, a ke i Bétania, a tégbaha u nyoo.
Matéô	40	21	18	I ngéda a bé témp i Yérusalem bikegla tutu, njal i gwel nye.
Matéô	40	21	19	A tehe e faigé mu njel, a tiige yo bebee, ndi a koba bé matam mu, ndik tjai; ha nyen a bi kal yo le: “Ibôdôl nano, w’a num ha bé matam kekikel.” I nlélém ngéda, e faigé i kôt.
Matéô	40	21	20	Kiki banigil ba ntehe hala, ba hel, ba kal le: “Lelaa e faigé i nkôt hala ngélé yada?”
Matéô	40	21	21	Yésu a timbhe, a kal bo le: “Me nkal bé maliga le, ibale ni gwé hémle, ndi ni bana bé pééna, n’a boñ ndik bé i jam me mboñ e faigé, ndi to ni nkal yak hikôa hini le: ‘Nyodi hana, kwo nyoo i tuye,’ hala a’ bôña.
Matéô	40	21	22	Mam momasôna ni mbat ikété masoohe, ni ban-ga hémle, n’a kôhna mo.”
Matéô	40	21	23	I ngéda a bi jôp i témpel, baéga biprisi ni mimañ mi litén mi lo i nyeni ngéda a bé niiga, ba kal le: “Hee kunde i nlôl we i boñ mam mana? Njee a bi ti we kunde ini?”
Matéô	40	21	24	Yésu a timbhe, a kal bo le: “Yak me me mbat bé jam jada. Ibale ni ntimbhe me, ha nyen m’a kal bé hee me nyôñôl kunde i boñ mam mana:
Matéô	40	21	25	Hee Yôhanes a bi yôñôl kunde i sôble bôt? I ngii tole yak bôt ba binam?” Ndi ba bôdôl kalna bo ni bo le: “Ibale di nkal le: ‘I bi lôl i ngii,’ ki a’ kal bés le: ‘Inyuki ni bi hémle ni bé nye?’
Matéô	40	21	26	Ndi ibale di nkal le: ‘I bi lôl yak bôt ba binam,’ di nkon woñi le limut li ñunup inyule bobasôna ba nyoñ Yôhanes kiki mpôdôl.”
Matéô	40	21	27	Jon ba bi timbhe Yésu le: “Di nyi bé.” Yak nye a kal bo le: “To me, me nkal bé me bé hee me nyôñôl kunde i boñ mam mana.
Matéô	40	21	28	“Bé ni nhoñol lelaa? Mut wada a bééna bon iba. A ke yak nu bisu, a kal le: ‘A man, ke sal len i wom u minkôô mi wai.’
Matéô	40	21	29	Ndi nunu a timbhe, a kal le: ‘M’a ke bé.’ Ndi i mbus ngéda, a tam, a ke.
Matéô	40	21	30	A kôôge nu yônôs iba bebee, a kal nye nlélém jam. Nunu a timbhe le: ‘Me nke, a pua,’ ndi a ke bé.
Matéô	40	21	31	Njee ipôla bo iba a bi boñ sômbôl i isañ?” Ba kal le: “Nu bisu.” Yésu a kal bo le: “Me nkal bé maliga le, bakottas ni bôda ba libambe ba mbôk bé i bisu ikété Ane Nyambe.
Matéô	40	21	32	Inyule Yôhanes a bi lo, a unda bé njel telepsép, ndi ni bi hémle bé nye. Ndi bakottas ni bôda ba libambe ba bi hémle nye; yak ngéda ni bi tehe hala, ni bi tam bé i mbus ngéda kayéle ni hémle nye.
Matéô	40	21	33	“Emblana hihéga hipe: Mut wada a bééna disi, a bel wom u minkôô mi wai, a kéña wo ni lipénd, a tém waa wai, a oñ nkum ndap; i mbus, a ti wo basalnwom, a ke i loñ ipe.
Matéô	40	21	34	Kiki ngéda libumbul li matam i bi kola, a ep minkol nwé yak basalnwom le mi yôñôl nye mé matam.
Matéô	40	21	35	Ndi basalnwom ba gwel minkol nwé, ba bép wada, ba nol umpe, umpe ki ba ôm wo ngok.
Matéô	40	21	36	A témb a om ki minkol mimpe, nsoñgi wap u bé loo u bisu, ndi ba bi boñ bo nlélém jam.
Matéô	40	21	37	Sôk i nsôk, a ep bo man wé munlôm, a kalak le: ‘B’a ti man wem lipém.’
Matéô	40	21	38	Kiki ba ntehe man, basalnwom ba kalna le: ‘Nkôdôlbum nunu. Loga, di nol nye, di yoñ bum yé!’
Matéô	40	21	39	Ha nyen ba gwel nye, ba leñ nye i mbus wom u minkôô mi wai, ba nol nye.
Matéô	40	21	40	Jon, i ngéda nwet wom u minkôô mi wai a nlo, kii a’ boñ basalnwom bana?”
Matéô	40	21	41	Ba kal nye le: “Kiki ba yé bibéba bi bôt, a’ lona béba tjiba i ngii yap, a ti wom wé u minkôô mi wai basalnwom bape, ba ba ga ti nye matam i ngéda libumbul li nkola.”
Matéô	40	21	42	Yésu a kal bo le: “Baa ni ma bé añ ikété Bitilna le: ‘Ngok bôt ba maoñ ba bi tjél, yon i bi yila ngok likas i bisu. Hala a nlôl yak Yéhôva, hala a yé ki jam li hélha i mis més’?
Matéô	40	21	43	Inyu hala nyen me nkal bé le, b’a héya Ane Nyambe i bééni, ba ti ki yo litén li l’a num matam.
Matéô	40	21	44	Yak i mut a nkwo i ngii ngok i, a’ bugi ngéñ ngéñ. Ndi inyu mut ngok i nkwél, y’a nyugut yaga nye.”
Matéô	40	21	45	I ngéda baéga biprisi ni Farisai ba bi nok dihéga dini, ba yi le bon a pôdlak.
Matéô	40	21	46	Ba bééna ngôñ i gwel nye, ndi ba bé kon mamut woñi inyule ma bé tehe nye kiki mpôdôl.
book	book_id	chapter	verse	text
Matéô	40	22	1	Yésu a bi témb a pôdôs bo ni njel dihéga, a kal le:
Matéô	40	22	2	“Ane ngii i nla ki ba kiki kiñe i i nkôôba ngand libii inyu man wé munlôm.
Matéô	40	22	3	I mbus, a ep minkol nwé le mi sébél bôt a bi naña i ngand libii, ndi ba tjél lo.
Matéô	40	22	4	A témb a ep minkol mimpe, a kal le: ‘Ni kal i bôt me naña le: “Nuna-ki, me nkôôba bijek gwem, me nol nyaga yem ni binuga gwem bi mahoñ, yak mam momasôna ma yé nkôôbaga. Lona i ngand libii.”’
Matéô	40	22	5	Ndi hala a bi kal bé bo to jam, ba ke yap, wada i wom wé, numpe i nyuñga yé;
Matéô	40	22	6	ndi ba ba bi yégle, ba gwel minkol nwé, ba wéha nwo nyuu, ba nol ki nwo.
Matéô	40	22	7	“Kiñe i bi unup, i ep mintôñ nwé mi gwét i nol ba bôt ba manola, i ligis yak tison yap.
Matéô	40	22	8	I mbus, a kal minkol nwé le: ‘Ngand libii i yé nkôôbaga ndi bôt me bi naña ba bak bé ba kôli lo i ngand.
Matéô	40	22	9	Jon kena mu minloñ minkeñi mi tison, ni naña nu ni nu n’a koba, le a lo i ngand libii.’
Matéô	40	22	10	Ha nyen minkol mi bi ke i minloñ, mi naña bôt bobasôna ba bi koba, biloñge ni bibéba; yak ndap ngand libii i yon ni bakén ba ba bé je.
Matéô	40	22	11	“I ngéda kiñe i bi jôp inyu béñge bakén, i tehe mut wada nu a bé bé a héba mbot i ngand libii.
Matéô	40	22	12	Ha nyen a bi bat nye le: ‘A mut wem, lelaa u mboñ ndi u jôp hana ngi mbot i ngand libii?’ Mut a kwo mbuk.
Matéô	40	22	13	Ha nyen kiñe i bi kal bagwélél bé le: ‘Ni kañ nye moo ni makôô, ni leñ nye i jiibe li mbégdé. Nyoo nyen a’ ee, a jek masoñ.’
Matéô	40	22	14	“Inyule ba naña ngandak, ndi ba mpohol ndik ndék.”
Matéô	40	22	15	Ndi Farisai i ke, i ôô jimb inyu gwel nye mu bibañga gwé.
Matéô	40	22	16	Jon ba bi ep banigil bap ni ntôñ u banit Hérôdé i nyeni, ba kal le: “A Lét, di nyi le u yé maliga ni le u niiga njel Nyambe ni maliga, u nyéñ bé to lémél mut binam nye ki nye inyule u mbéñge bé bôt inoñnaga ni yom i nene i mis.
Matéô	40	22	17	Jon kal le bés, we u nhoñol lelaa? Baa i yé kunde i saa Kaisa tas tole to?”
Matéô	40	22	18	Ndi kiki Yésu a bé yi mahoñol map mabe, a kal le: “A bôt ba bihéñba, inyuki ni noode me?
Matéô	40	22	19	Ni unda me moni ba nsaane tas.” Ba lona nye dinariô yada.
Matéô	40	22	20	A kal bo le: “Titii i njee ini? Jôl li njee ki lini?”
Matéô	40	22	21	Ba kal le: “Kaisa.” Ha nyen a kal bo le: “Jon timbhana ni Kaisa mam ma Kaisa, Nyambe ki mam ma Nyambe.”
Matéô	40	22	22	Ngéda ba bi nok hala, ba hel, ba yék ki nye, ba ke.
Matéô	40	22	23	I nlélém kel, Sadukai, i i nkal le bitugne bi ta bé, i lo, i bat nye le:
Matéô	40	22	24	“A Lét, Môsi a bi kal le: ‘Ibale mut a nwo ndi a yék bé bon, manyañ a nlama bii yik yé, a bot mbôda inyu lôñ manyañ.’
Matéô	40	22	25	Nano ni, linyañ lisaambok li bé hana ni bés. Nu bisu a bii, a wo; kiki a bi yék bé man, manyañ a yégla yik yé.
Matéô	40	22	26	Nlélém jam u pémél nu yônôs iba, yak nu yônôs aa letee ni nu yônôs isaambok.
Matéô	40	22	27	Sôk i nsôk, yak muda a wo.
Matéô	40	22	28	Jon i bitugne, a’ ba nwaa wen ikété bo basaambok? Inyule a bi ba nwaa wap bobasôna.”
Matéô	40	22	29	Yésu a timbhe bo, a kal le: “Ni yé i yoba inyule ni nyi bé Bitilna, to ngui i Nyambe;
Matéô	40	22	30	inyule i bitugne, bôlôm ba mbii bé, to bôda ba nke bé i mabii, ndi ba yé kiki biañgel i ngii.
Matéô	40	22	31	Ndi inyu bitugne bi bawoga, baa ni bi añ bé jam Nyambe a pot inyu nan, a kal le:
Matéô	40	22	32	‘Me yé Nyambe nu Abraham, ni Nyambe nu Isak, ni Nyambe nu Yakôb’? A ta bé Nyambe nu bawoga, ndi nu bayômi.”
Matéô	40	22	33	Kiki mamut ma nok hala, ma hel inyu biniigana gwé.
Matéô	40	22	34	I ngéda Farisai i bi nok le a nyip Sadukai manyo, bobasôna ba lo lôñ yada.
Matéô	40	22	35	Ndi wada ikété yap nu a bé nyimbén nunkeñi, inyu noode nye, a bat le:
Matéô	40	22	36	“A Lét, imbe mbén i nloo ikété mbén Môsi?”
Matéô	40	22	37	A kal nye le: “‘U nlama gwés Yéhôva Nyambe woñ ni ñem woñ wonsôna, ni niñ yoñ yosôna, ni mahoñol moñ momasôna.’
Matéô	40	22	38	Ini mbén yon i nloo mambén momasôna, yo ki yon i yé mbén bisu.
Matéô	40	22	39	Mbén i nyônôs iba, i i mpôna ini, yon i yé le: ‘U nlama gwés mut woñ libôk kiki wemede.’
Matéô	40	22	40	Mbén Môsi yosôna lôñni Bapôdôl bi nlôl munu mambén mana mo ima.”
Matéô	40	22	41	Ndi kiki Farisai i bé i ngi kôdi ha, Yésu a bat bo le:
Matéô	40	22	42	“Bé ni nhoñol kii inyu Kristô? A yé man njee?” Ba kal nye le: “Man David.”
Matéô	40	22	43	A bat bo le: “Inyuki David a nsébél nye ni ngui i mbuu mpubi le Nwet, ngéda a nkal le:
Matéô	40	22	44	‘Yéhôva a bi kal Nwet wem le: “Yén i woo wem walôm letee me ha baoo boñ isi makôô moñ”’?
Matéô	40	22	45	Jon ibale David a nsébél nye le Nwet, lelaa ni a yé man wé?”
Matéô	40	22	46	Ndi mut nye ki nye a bi la bé pot to buk inyu timbhe nye; ibôdôl i kel i, mut to wada a bi bana ha bé makénd i bat nye mbadga.
book	book_id	chapter	verse	text
Matéô	40	23	1	I mbus, Yésu a pôdôs mamut ni banigil bé, a kal le:
Matéô	40	23	2	“Bayimbén ni Farisai ba nyoñ yééne i Môsi.
Matéô	40	23	3	Jon, i mam momasôna ba nkal bé, boña mo, ni yônôs ki mo, ndi ni boñ bañ kiki bo inyule ba mpot ndi ba mboñ bé yom ba nkal.
Matéô	40	23	4	Ba nkañ mambegee ma nyét, ba bédi mo i ngii bituu bi bôt, ndi bomede ba ngwés bé tihba mo to ni hinoo hiap.
Matéô	40	23	5	I mam momasôna ba mboñ, ba mboñ mo inyu nene i mis ma bôt, inyule ba nkéñbaha ngobi yap i i gwé minlôñ mi Bitilna, ba kañbaga yo inyu sôñ bomede, ba boñok le manjek ma mambot map ma ap.
Matéô	40	23	6	Ba ngwés biyééne bi bañga bôt i mangand ni biyééne bi bisu i mandap ma bibégés,
Matéô	40	23	7	ba gwéhék yak mayéga ma tôbôtôbô i bibôm lôñni i ngéda bôt ba nsébél bo le Rabi.
Matéô	40	23	8	Ndi bé, mut a sébél bañ bé le Rabi inyule wada nyen a yé Malét nan, ndi bébobasôna ni yé lisañ li bôt.
Matéô	40	23	9	Ni sébél bañ to mut nye ki nye hana ’isi le tata nan, inyule Nu a yé i ngii nyetama nyen a yé Tata nan.
Matéô	40	23	10	Mut a sébél bañ to bé le baéga, inyule ni gwé ndigi Ñéga wada le Kristô.
Matéô	40	23	11	Ndi nunkeñi ipôla nan a nlama ba ngwélél nan.
Matéô	40	23	12	Nu ni nu a mbédés nyemede a’ suhlana; ndi nu ni nu a nsuhus nyemede a’ bédhana.
Matéô	40	23	13	“Ngoo ni bé, a bayimbén ni Farisai, a bôt ba bihéñba! Inyule ni nyibne bôt lijubul li Ane ngii. Bébomede ni njôp bé mu, ndi ni nwas bé to le i bôt ba nsômbôl jôp mu ba boñ hala.
Matéô	40	23	14	——
Matéô	40	23	15	“Ngoo ni bé, a bayimbén ni Farisai, a bôt ba bihéñba! Inyule ni nyap tuye ni nkoñ biték inyu jubus mut wada ikété base i Lôk Yuda, ndi ngéda a mal jôp mu, ni nyilha nye mut nu a kôli ke i Géhéna ngélé iba iloo bé.
Matéô	40	23	16	“Ngoo ni bé, a baéga ba ndim, bé ba ni nkal le: ‘Ibale mut a nkum soñ ni témpel, a ta bé nyégsaga i yônôs jam li; ndi ibale mut a nkum soñ ni gôl i témpel, a yé nyégsaga i yônôs jam li.’
Matéô	40	23	17	A bôt ba njék ni bôt ba ndim! Kii i nloo? Gôl tole témpel i i nyilha gôl yom ipubi?
Matéô	40	23	18	Ni nkal ki le: ‘Ibale mut a nkum soñ ni juu li bisesema, a ta bé nyégsaga i yônôs jam li; ndi ibale a nkum soñ ni likébla li yé i ngii juu li bisesema, a yé nyégsaga i yônôs jam li.’
Matéô	40	23	19	A bôt ba ndim! Kii i nloo? Likébla tole juu li bisesema li li nyilha likébla yom ipubi?
Matéô	40	23	20	Jon nu ni nu a nkum soñ ni juu li bisesema, wee a yé kum soñ ni juu li, yak ni mam momasôna ma yé i ngii juu;
Matéô	40	23	21	yak nu ni nu a nkum soñ ni témpel, wee a yé kum soñ ni témpel, yak ni Nu a nyééne mukété;
Matéô	40	23	22	nu ni nu ki a nkum soñ ni ngii, wee a yé kum soñ ni yééne ane i Nyambe, yak ni Nu a yii mu.
Matéô	40	23	23	“Ngoo ni bé, a bayimbén ni Farisai, a bôt ba bihéñba! Inyule ni nti jôga jada ikété jôm li kinjiñkembee, li hisiñ, ni li kumin; ndi ni nyan mam ma nlôôha nseñ ikété mbén Môsi kiki bo telepsép, konangoo ni ndéñbe. Ni bé lama boñ mana mam, ndi ni bé lama bé yan maa mape.
Matéô	40	23	24	A baéga ba ndim, ni mbaa hikala ndi ni mil kamél!
Matéô	40	23	25	“Ngoo ni bé, a bayimbén ni Farisai, a bôt ba bihéñba! Inyule ni mpubus mbus libôndô ni mbus séya, ndi kété yap i yé nyonok ni huluk ñem, yak ni ngôñ i yônôs minheña mimbe.
Matéô	40	23	26	A Farisai, a we nu u yé ndim, pubus ndugi kété libôndô ni kété séya inyu boñ le yak mbus yap i yila mapubi.
Matéô	40	23	27	“Ngoo ni bé, a bayimbén ni Farisai, a bôt ba bihéñba! Inyule ni yé kiki bisoñ le ba nhoo puba pén, bi bi nene bilam i mbégdé ndi ikété bi yé nyonok ni bihés bi mim, yak ni mintén mi gwom bi nyega nwominsôna.
Matéô	40	23	28	Hala nyen yak bé ni yé, i mbégdé ni nene bôt ba téé sép i mis ma bôt ba binam, ndi ikété ni yé nyonok ni bihéñba ni liyanmbén.
Matéô	40	23	29	“Ngoo ni bé, a bayimbén ni Farisai, a bôt ba bihéñba! Inyule ni ñoñ bisoñ bi bapôdôl, ni mbôñgôl ki bisoñ bi bôt ba telepsép,
Matéô	40	23	30	ni kalak le: ‘Ibale di ba i dilo di basôgôlsôgôl bés, ki di bi yoñ bé ngaba ni bo i kôp matjél ma bapôdôl.’
Matéô	40	23	31	Hala nyen ni mbok mbôgi ikolba bébomede le ni yé bon ba bôt ba ba bi nol bapôdôl.
Matéô	40	23	32	Jon mélhana ni bôlô basôgôlsôgôl banan ba bi bôdôl.
Matéô	40	23	33	“A nyoo, a bon ba péé, lelaa ni ga pei mbagi i Géhéna?
Matéô	40	23	34	Inyu hala nyen me ñômle bé bapôdôl, ni bôt ba pék, ni bôt ba niiga i mbamba. N’a nol bahogi ikété yap, ni péni bape i bikék, ni bép ki bape disôô i mandap manan ma bibégés, ni tééñga yak bape ikété bitison gwobisôna,
Matéô	40	23	35	kayéle matjél momasôna ma bôt ba telepsép ma ma bi kuba hana ’isi ma ba i ngii nan, ibôdôl i matjél ma mut telepsép le Abel ikepam i matjél ma Sakaria, man Barakia, nu ni bi nol ipôla témpel ni juu li bisesema.
Matéô	40	23	36	Me nkal bé maliga le, i hiai hini hi ga begee pil u wonsôna.
Matéô	40	23	37	“A Yérusalem, a Yérusalem, we nu u nol bapôdôl, u ômôk ki ba ba ñôma i weeni ngok, ngélé yañen me bi yéñ kot bon boñ nlélém kiki ñin kôp u nkot bon bé isi bipapai gwé! Ndi u bi gwés bé hala.
Matéô	40	23	38	Nuna-ki, ba mal tjiile bé ndap nan.
Matéô	40	23	39	Inyule me nkal bé le, ibôdôl nano n’a tehe ha bé ki me letee ni kal le: ‘Nu a nlôl i jôl li Yéhôva a yé nsaibak!’”
book	book_id	chapter	verse	text
Matéô	40	24	1	Ndi kiki Yésu a bé nyodi i témpel, banigil bé ba kôôge nye bebee inyu unda nye maoñ ma témpel.
Matéô	40	24	2	A timbhe, a kal bo le: “Baa ni ntehe maoñ mana momasôna? Me nkal bé maliga le, i ngok ini yosôna y’a léña yaga ’isi, to yada y’a yégle bé i kéhi i ngii ipe.”
Matéô	40	24	3	I ngéda a bé a yii i ngii Hikôa Ôlivé, banigil ba lo nye bebee botama ndigi, ba kal le: “Kal le bés, i mam mana m’a tagbe imbe ngéda? Kii y’a ba ki yimbne le u yé ha ni le i nkoñ ’isi unu u yé i mamélél?”
Matéô	40	24	4	Yésu a timbhe, a kal bo le: “Yoña yihe le mut to wada a yumus bañ bé,
Matéô	40	24	5	inyule ngandak y’a lo, i gwéélak jôl jem, i kalak le: ‘Men me yé Kristô,’ y’a yumus ki ngandak bôt.
Matéô	40	24	6	N’a nok mbimba i gwét ni manwin ma gwét. Hala a kônha bañ bé woñi inyule mam mana ma nlama bôña, ndi hala a yé ngi ba lisuk.
Matéô	40	24	7	“Inyule loñ y’a telep ikolba loñ, yak ane i kolba ane; njal keñi y’a ba, yak nyeñg disi bahoma bahoma.
Matéô	40	24	8	I mam mana momasôna ma yé bibôdle bi nkôôga.
Matéô	40	24	9	“Ha nyen bôt b’a boñ le ni kôhna njiiha, b’a nol ki bé, yak biloñ gwobisôna gw’a oo bé inyule ni yé banigil bem.
Matéô	40	24	10	Hala nyen ngandak y’a nimis hémle yap, ba liibanaga bo ni bo, ba oonaga ki bo ni bo.
Matéô	40	24	11	Ngandak bapôdôl ba bitembee y’a telep, i yumus ki ngandak bôt;
Matéô	40	24	12	inyule liyanmbén l’a bôl, gwéha i libim li bôt y’a sune.
Matéô	40	24	13	Ndi nu a nhônba letee ni lisuk nyen a’ tohlana.
Matéô	40	24	14	Yak unu ñañ nlam u Ane w’a añlana ni nkoñ ’isi wonsôna, i ba biloñ gwobisôna mbôgi, ndi to le lisuk li nlo.
Matéô	40	24	15	“Jon ngéda n’a tehe yom nyega i i nlona tjiba i téé i homa mpubhaga, ndik kiki mpôdôl Daniel a kal (nu a ñañ a tibil hek pék),
Matéô	40	24	16	ha nyen ba ba yé i Yudéa ba bôdôl ke ngwéé i dikôa.
Matéô	40	24	17	I mut a yé i ngii ndap, a sôs bañ inyu yoñ gwom bi yé ikété ndap yé,
Matéô	40	24	18	Yak i mut a yé i wom, a témb bañ inyu bada mbot yé ngii.
Matéô	40	24	19	Ngoo ni bôda ba mém, ni ba ba nyuñus bon mu dilo di!
Matéô	40	24	20	Ni waa bañ soohe le ngwéé nan u ba bañ i ngéda mbéñ, to i kel Sabat;
Matéô	40	24	21	inyule ha nyen njiiha keñi y’a ba, i nya i yé ngi ba ibôdôl bibôdle bi nkoñ ’isi letee ni nano, to, y’a ba ha bé ki.
Matéô	40	24	22	Ni maliga, ibale ba nhubus bé dilo di, ki mut nye ki nye a nla bé kôhna tohi; ndi inyu mimpohlak mi bôt, b’a hubus dilo di.
Matéô	40	24	23	“Ndi ibale mut a nkal bé le: ‘Nuna-ki, Kristô a yé hana,’ tole: ‘A yé nyoo!’ Ni hémle bañ jam li.
Matéô	40	24	24	Inyule bikristô bi bitembee ni bapôdôl ba bitembee b’a telep, ba boñ biyimbne bikeñi ni bihélha bi mam inyu boñ le, ibale ba nla, ba yumus yak mimpohlak mi bôt.
Matéô	40	24	25	Nuna-ki, me mal béhe bé.
Matéô	40	24	26	Jon ibale bôt ba nkal bé le: ‘Nuna-ki, a yé i ñoñ,’ ni ke bañ nyoo; tole: ‘Nuna-ki, a yé ikété ndap,’ ni hémle bañ jam li.
Matéô	40	24	27	Inyule ndik kiki nwegnwek a nwek i likôl ndi a bayak letee ni hiôñg, hala nyen y’a ba ngéda Man mut a’ ba ha.
Matéô	40	24	28	To numbe homa mim u yéne, ha nyen minyôgôl nw’a kodba.
Matéô	40	24	29	“Ndék ngéda ndigi i mbus njiiha i dilo di, hiañgaa hi’a kôp jiibe, to sôñ y’a ti ha bé mapubi mé, tjôdôt ki d’a nyodi i ngii, di kwok; yak mimpémba mi mam mi ngii nw’a nyeñg.
Matéô	40	24	30	Ha nyen yimbne i Man mut y’a nene i ngii, bôt ba matén momasôna ma nkoñ ’isi b’a bép manyuu map ikété ndutu, b’a tehe ki Man mut a yé lo ikété ond i ngii lôñni lipémba, ni lipém likeñi.
Matéô	40	24	31	A’ ep biañgel gwé ni mbimba keñi i sép, bi kot mimpohlak nwé mi bôt mi mi yé i makas ma-na ma nkoñ ’isi, ibôdôl lini likas li ngii letee ni lii lipe.
Matéô	40	24	32	“Nano ni ôt biniigana munu hihéga hi e faigé: I ngéda ntjep wé u ntip too, u pémés ki tjai, ni nyi le sép i yé bebee.
Matéô	40	24	33	Jon nlélém jam inyu nan, i ngéda ni ntehe i mam mana momasôna, ni yi le a yé bebee i manwemel.
Matéô	40	24	34	Me nkal bé maliga le, i hiai hini hi’a tagbe bé kekikel letee mam mana momasôna ma yon.
Matéô	40	24	35	Ngii ni ’isi b’a tagbe ndi bibañga gwem gw’a tagbe bé kekikel.
Matéô	40	24	36	“Inyu kel i to ngeñ i, mut to wada a nyi bé yo, to biañgel bi ngii, to Man, ndik Isañ nyetama.
Matéô	40	24	37	Inyule ndik kiki dilo di Nôa di bé, hala nyen y’a ba ngéda Man mut a mba ha.
Matéô	40	24	38	Inyule, kiki ba bé niñ mu dilo di ilole Ntida malép u mbôdôl, ba jek, ba nyok, bôlôm ba biiak, bôda ba kenek i mabii, letee ni kel Nôa a jôp ikété nkuu,
Matéô	40	24	39	ndi ba bi yoñ bé yihe letee Ntida malép u lo, u sas bobasôna, hala nyen y’a ba ngéda Man mut a’ ba ha.
Matéô	40	24	40	Ha nyen bôt iba b’a ba i wom, b’a yoñ wada, ba tjôô nuu numpe.
Matéô	40	24	41	Bôda iba b’a ba ba nkok i ngok kôgôl, b’a yoñ wada, ba tjôô nuu numpe.
Matéô	40	24	42	Jon yéna péé ibabé waa inyule ni nyi bé imbe kel Nwet nan a nlo.
Matéô	40	24	43	“Ndi yina i jam lini le, ibale nwet ndap a yi imbe ngeñ mut wip a nlo, ki a bi yén péé ibabé waa, a nwas bé le ba bôk ndap yé.
Matéô	40	24	44	Jon yak bé ni ba nkôôbaga inyule Man mut a nlo i ngeñ ni nhoñol bé le a nlôl.
Matéô	40	24	45	“Njee a yé toi nkol u maliga ni u pék, u nwet wé a ntéé i ngii bôt bé ba ndap inyu ti bo bijek gwap i loñge ngéda?
Matéô	40	24	46	Maséé ni nkol u ibale nwet wé a nlo, a koba nye a mboñ hala!
Matéô	40	24	47	Me nkal bé maliga le, a’ téé nye i ngii nkus wé wonsôna.
Matéô	40	24	48	“Ndi ibale i béba nkol unu u nhoñol mu ñem wé le: ‘Nwet wem a yé i tiñha,’
Matéô	40	24	49	ndi u bôdôl bép mini minkol mimpe, u jek, u nyok ni bôt ba ngwés ngandak nyôba,
Matéô	40	24	50	nwet nkol unu a’ lo i kel nkol u mbem bé nye, ni i ngeñ u nyi bé,
Matéô	40	24	51	a’ kogse nye ni kogse ikeñi, a leñ ki nye i homa bôt ba bihéñba ba yé. Nyoo nyen a’ ee, a jek masoñ.
book	book_id	chapter	verse	text
Matéô	40	25	1	“Ha nyen Ane ngii y’a ba kiki jôm li dingonda ngi yi bôlôm. Di bi yoñ bilambe gwap, di pam inyu boma mbiimuda.
Matéô	40	25	2	Ditan di bé bijôñ, ditan di ban-ga pék.
Matéô	40	25	3	Dingonda di bé bijôñ di yoñ bilambe gwap, ndi di yoñ bé môô mape,
Matéô	40	25	4	ndi dingonda di bééna pék di yoñ bilambe gwap, di yoñ ki môô ikété bipôs.
Matéô	40	25	5	Kiki mbiimuda a bé tiñha, hilo hi kahal tôñgôl bobasôna; i mbus, ba ke ’ilo.
Matéô	40	25	6	Ndi i ñem mau, ba nok nlondok le: ‘Mbiimuda nunu! Pama inyu boma nye.’
Matéô	40	25	7	Ha nyen dingonda di tjodisôna di bi telep, di kôôba bilambe gwap.
Matéô	40	25	8	Dingonda di bé bijôñ di kal dini di bééna pék le: ‘Tina bés ndék mu môô manan inyule bilambe gwés bi yé bebee ni lém.’
Matéô	40	25	9	Dingonda di bééna pék di timbhe, di kal le: ‘Ibale di nti môô, bebek le m’a kola ha bé inyu yés ni inyu nan. Ndi kena yak bôt ba nuñul môô, ni somb manan.’
Matéô	40	25	10	I ngéda ba bi ke i somb môô, mbiimuda a lo. Dingonda ngi yi bôlôm di di bé nkôôbaga di jôp lôñni nye i ngand libii. I mbus, ba yip likôga.
Matéô	40	25	11	I mbus ngéda, dini dingonda ngi yi bôlôm dipe, yak tjo di lo, di kal le: ‘A Nwet, a Nwet, yible bés!’
Matéô	40	25	12	A timbhe, a kal bo le: ‘Me nkal bé maliga, me nyi bé bé.’
Matéô	40	25	13	“Jon, yéna péé ibabé waa inyule ni nyi bé kel to ngeñ.
Matéô	40	25	14	“Inyule Ane i yé kiki mut nu a nsômbôl ke i loñ ipe, a sébél minkol nwé, a yigle bo nkus wé.
Matéô	40	25	15	A ti nkol wada talént itan, a ti umpe iba, a ti ki umpe talént yada, hiki mut inoñnaga ni ngap yé; i mbus, a ke i loñ ipe.
Matéô	40	25	16	Ibabé i lep ngéda, nu a bi kôs talént itan a ke, a boñ nyuñga ni talént yé, a kôs yéñe i talént itan ipe.
Matéô	40	25	17	Nlélém jam inyu nu a bi kôs talént iba, yak nye a kôs yéñe i talént iba ipe.
Matéô	40	25	18	Ndi i nkol u bi kôs ndik talént yada u ke, u tém ’isi, u sôô moni mi nwet wé.
Matéô	40	25	19	“I mbus jôga li ngéda, nwet nu minkol mini a lo inyu béñge kii mi mboñ ni moni a bi ti nwo.
Matéô	40	25	20	Ha nyen nu a bi kôs talént itan a lo, a lona talént itan ipe, a kal le: ‘A nwet, u bi bôdôl me ñem, u ti me talént itan; béñge, me nkôs yéñe i talént itan ipe.’
Matéô	40	25	21	Nwet wé a kal nye le: ‘Bôlô ilam, a loñge nkol u maliga! U ñunda le u yé maliga inyu ndék mam. M’a téé we i ngii ngandak mam. Jôp ikété maséé ma nwet woñ.’
Matéô	40	25	22	I mbus, nu a bi kôs talént iba a lo, a kal le: ‘A nwet, u bi bôdôl me ñem, u ti me talént iba; béñge, me nkôs yéñe i talént iba ipe.’
Matéô	40	25	23	Nwet wé a kal nye le: ‘Bôlô ilam, a loñge nkol u maliga! U ñunda le u yé maliga inyu ndék mam. M’a téé we i ngii ngandak mam. Jôp ikété maséé ma nwet woñ.’
Matéô	40	25	24	“Sôk i nsôk, nkol u bi kôs talént yada u lo, u kal le: ‘A nwet, me yik le u yé mut nledek ñem, u mbumbul i homa u nwes bé mbôô, u kodok ki libumbul u nsal bé.
Matéô	40	25	25	Jon me bi kon woñi, me ke me tém ’isi, me sôô talént yoñ. Yo ini me yé i timbhe we.’
Matéô	40	25	26	Nwet wé a timbhe, a kal nye le: ‘A béba nkol ni nkol u nyeñgep, baa wee u yik le me mbumbul i homa me nwes bé mbôô, me kodok ki libumbul me nsal bé?
Matéô	40	25	27	Inyuki ni u mbii bé moni nwem i ndap ba ntéédana moni inyu boñ le ngéda me nlo, me kôs moni nwem ni yéñe?
Matéô	40	25	28	“‘Jon yoña i talént a gwé, ni ti yo nu a gwé jôm li talént.
Matéô	40	25	29	Inyule nu a gwé, b’a kônde ki nye le a bana ngandak. Ndi nu a gwé bé, yak ndék a gwé, b’a yoñ nye yo.
Matéô	40	25	30	Leña ki yoma nkol i nyoo i jiibe li mbégdé. Nyoo nyen a’ ee, a jek masoñ.’
Matéô	40	25	31	“I ngéda Man mut a’ lo ikété lipém jé lôñni biañgel gwé gwobisôna, ha nyen a ga yén i yééne yé ane i lipém.
Matéô	40	25	32	Biloñ gwobisôna bi ga kodba i bisu gwé, a’ bagal ki bôt bipes biba, ndik kiki ntééda bémba a mbagal mintômba ni minya mi kembee.
Matéô	40	25	33	A’ téé mintômba i woo wé walôm, ndi minya mi kembee i woo wé waé.
Matéô	40	25	34	“I mbus, Kiñe y’a kal bet ba yé nye i walôm le: ‘A bé ba Tata wem a nsayap, lona, ni kôdôl Ane i i yé nkôôbaga inyu nan ibôdôl i bibôdle bi nkoñ ’isi.
Matéô	40	25	35	Inyule njal i bi gwel me, ni ti me yom i je; nyus i bi gwel me, ni ti me yom i nyo. Me bé nkén, ni leege me loñge;
Matéô	40	25	36	me bé nso, ni ha me mbot. Me bi kon, ni tééda me loñge. Me bé i mok, ni yuuga me.’
Matéô	40	25	37	Ha nyen bôt ba téé sép b’a timbhe nye ni bibañga bini le: ‘A Nwet, imbe ngéda di bi tehe we njal, ndi di ti we bijek; tole di bi tehe nyus i gwé we ndi di ti we yom i nyo?
Matéô	40	25	38	Imbe ngéda di bi tehe we u yé nkén mut, ndi di leege we loñge; tole di tehe we nso ndi di ha we mbot?
Matéô	40	25	39	Imbe ngéda di bi tehe we u nkon tole di tehe we i ndap mok, ndi di yuuga we?’
Matéô	40	25	40	Kiñe y’a timbhe bo, i kal le: ‘Me nkal bé maliga le, hiki ngéda ni bi boñ hala inyu nu a nlôôha ntitigi ipôla lôktata yem ini, wee me nyen ni bi bôñôl hala.’
Matéô	40	25	41	“I mbus, a’ kal i bôt ba yé nye i waé le: ‘Nyodna me ha, a bé ba ni yé ntiihege i ke ikété hié hi boga hi hi yé nkôôbaga inyu Nsohop ni biañgel gwé.
Matéô	40	25	42	Inyule njal i bi gwel me, ndi ni bi ti bé me yom i je; yak nyus i bi gwel me, ndi ni bi ti bé me yom i nyo.
Matéô	40	25	43	Me bé nkén mut, ndi ni bi leege bé me loñge; me bé nso, ndi ni bi ha bé me mbot; me bi kon, me ke i ndap mok, ndi ni bi tééda bé me loñge.’
Matéô	40	25	44	Ha nyen yak bo b’a timbhe ni bibañga bini le: ‘A Nwet, imbe ngéda di bi tehe we njal, tole nyus i gwé we, tole u yé nkén mut, tole u yé nso, tole u nkon, tole u yé i ndap mok, ndi di hôla bé we?’
Matéô	40	25	45	Ndi a’ timbhe bo, a kal le: ‘Me nkal bé maliga le, hiki ngéda ni bi tjél boñ hala inyu nu a nlôôha ntitigi ipôla bôt bana, wee me nyen ni bi tjél bôñôl hala.’
Matéô	40	25	46	Bana ba ga ke i tjiba i boga, ndi ba ba téé sép b’a ke i niñ boga.”
book	book_id	chapter	verse	text
Matéô	40	26	1	Ndi ngéda Yésu a bi mal pot i mam mana momasôna, a kal banigil bé le:
Matéô	40	26	2	“Ni nyi le Pasa i yé noma, ni le b’a gwélha Man mut inyu nol nye i kék.”
Matéô	40	26	3	I mbus, baéga biprisi ni mimañ mi litén ba kodba i kotoo i ndap prisi keñi, nu a gwé jôl le Kaifa,
Matéô	40	26	4	ba ôô jimb inyu gwel Yésu ni mandon ni inyu nol nye.
Matéô	40	26	5	Ndi ba bé kal le: “I ngéda ngand bé, inyu boñ le hala a lona bañ yubda ikété limut.”
Matéô	40	26	6	I ngéda Yésu a bé i Bétania, ikété ndap Simôn nu a bi kon lô,
Matéô	40	26	7	muda wada a kôôge nye bebee lôñni pôs alabasta i i bééna labinda i i nhee diye, a bôdôl kôp yo i ngii ño wé mu kiki a bé je.
Matéô	40	26	8	Kiki banigil ba ntehe hala, ba unup, ba kal le: “Inyuki a ñôbôs labinda yañga?
Matéô	40	26	9	Inyule ba bak le ba nuñul yo ngandak moni, ba ti nwo diyeyeba.”
Matéô	40	26	10	Kiki a nyi jam ba bé pot, Yésu a kal bo le: “Inyuki ni nyéñ tééñga muda nu? Ngo a mbôñôl me loñge jam.
Matéô	40	26	11	Inyule ni gwé diyeyeba ngéda yosôna, ndi n’a bana bé me ngéda yosôna.
Matéô	40	26	12	Kiki muda nunu a nkôp nyuu yem labinda, a mboñ hala inyu kôôba me inyu majôna mem.
Matéô	40	26	13	Me nkal bé maliga le, hiki homa ba ñañal ñañ nlam unu ni nkoñ ’isi wonsôna, b’a añal Yak i jam i muda nunu a mboñ inyu hoñlene nye mu.”
Matéô	40	26	14	Ndi wada mukété jôm ni iba, nu ba nsébél le Yuda iskariôt, a ke yak baéga biprisi
Matéô	40	26	15	a kal le: “Ibale me mboñ le ni gwel nye, n’a ti kii me?” Ba bôn nye môm maa ma batjañtjañ ba silba.
Matéô	40	26	16	Jon ibôdôl ha ngéda i, a bi waa bé yéñ loñge njel inyu gwélha nye.
Matéô	40	26	17	I kel bisu i ngand i Bret bi ngi-séñha, banigil ba lo yak Yésu, ba bat le: “Numbe homa u nyéñ le di kôôbana we inyu boñ le u je Pasa?”
Matéô	40	26	18	A kal le: “Kena ikété tison, yak mut hisém, ni kal nye le: ‘Malét a nkal le: “Ntéak ngéda inyu nyemb yem u nkôôge bebee, m’a lôôs Pasa lôñni banigil bem i ndap yoñ.”’”
Matéô	40	26	19	Banigil ba bi boñ yaga kiki Yésu a bi kal bo, ba kôôba ki Pasa.
Matéô	40	26	20	I ngéda kôkôa i bi kwo, a bé a yii i téblé ni jôm li banigil ni iba.
Matéô	40	26	21	I ngéda ba bé je, a kal le: “Me nkal bé maliga le, wada ikété nan a’ liibana me.”
Matéô	40	26	22	Kiki hala a ntééñga bo iloo hihéga, hiki wada wap a bôdôl kal nye le: “A Nwet, me bé nu, hala bé?”
Matéô	40	26	23	A timbhe, a kal le: “Nu a nyube woo wé ikété séya lôñni me, nyen a’ liibana me.
Matéô	40	26	24	I yé maliga le Man mut a yé ke i nyemb ndik kiki i yé ntilga inyu yé, ndi ngoo ni nu a nliibana Man mut! I bé le i ba loñge inyu yé le a gwéé bañ.”
Matéô	40	26	25	Ndi Yuda, nu a bé kôôba i liibana nye, a kal le: “A Rabi, me bé nu, hala bé?” Yésu a kal nye le: “Wemede nyen u nkal hala.”
Matéô	40	26	26	I ngéda ba bé ba ngi jek, Yésu a yoñ bret, kiki a nsoohe, a bek yo, a ti yo banigil bé, a kal le: “Yoña, jena. Yimbne i nyuu yem ini.”
Matéô	40	26	27	A yoñ yak libôndô, a ti mayéga, a lôôs bo jo, ndi a kal le: “Bébobasôna, nyona mu,
Matéô	40	26	28	inyule yimbne i ‘matjél mem ma malômbla’ ini, ma ma nlama kuba inyu nwéhél i bibéba bi ngandak bôt.
Matéô	40	26	29	Ndi me nkal bé le, kekikel m’a nyo ha bé malép ma matam ma nkôô u wai, letee ni kel m’a témb me nyo wai yondo lôñni bé ikété Ane i Tata wem.”
Matéô	40	26	30	Sôk i nsôk, kiki ba mal tôp tjémbi di bibégés, ba pam inyu ke i Hikôa Ôlivé.
Matéô	40	26	31	I mbus, Yésu a kal bo le: “I u unu, bébobasôna n’a baage inyu jam l’a pémél me, inyule i yé ntilga le: ‘M’a kek ntééda mintômba, yak mintômba mi bémba mi tjama.’
Matéô	40	26	32	Ndi ngéda m’a tuglana, m’a bôk bé i bisu nyoo i Galiléa.”
Matéô	40	26	33	Ndi Pétrô a timbhe, a kal nye le: “To ibale bana bape bobasôna ba mbaage inyu jam l’a pémél we, me me yé mbén i baage!”
Matéô	40	26	34	Yésu a kal nye le: “Me nkal we maliga le, i u unu, ilole nlôm kôp a ñoñ, w’a tañba me ngélé aa.”
Matéô	40	26	35	Pétrô a kal nye le: “To ibale me nlama wo ni we, me yé mbén i tañba we.” Yak bana banigil bape bobasôna ba kal nlélém jam.
Matéô	40	26	36	I mbus, Yésu ni banigil bé ba pam i wom ba nsébél le Gétsémané, ha nyen a kal bo le: “Yéna hana, me me nke nyoo inyu soohe.”
Matéô	40	26	37	Kiki a nyoñ Pétrô ni bon ba Sébédéô bo iba, a bôdôl nôgda nduña keñi, yak ñem u bôdôl siida nye.
Matéô	40	26	38	Ha nyen a kal bo le: “Me nôgda nduña keñi wengoñle nduña i nyemb. Ni yégle hana, ni yén ki péé lôñni me ibabé waa.”
Matéô	40	26	39	Kiki a nke i bisu ndék, a ôm mbom ’isi, a soohe le: “A Ta, ibale hala a nla bôña, boñ le libôndô lini li ke me haa. Ndi sômbôl yem bé yon i bôña, ndik sômbôl yoñ yon i bôña.”
Matéô	40	26	40	A témb yak banigil, a koba le ba nke ’ilo, a kal Pétrô le: “Baa ni nla bé yén péé to ngeñ yada lôñni me?
Matéô	40	26	41	Yéna péé ibabé waa, ni waa bañ to soohe inyu boñ le ni kwo bañ ikété manoodana. Mbuu u nyamnda yaga ni ngôñ, ndi minsôn mi mbomb.”
Matéô	40	26	42	Inyu ngélé i nyônôs iba, a ke, a soohe le: “A Ta, ibale hala a nla bé bôña le li ke me haa ibabé le me nyo jo, wee sômbôl yoñ yon i bôña.”
Matéô	40	26	43	I mbus, a témb a lo, a koba bo ba yé i ke ’ilo, inyule mis map ma bé ét.
Matéô	40	26	44	Ndi a yék bo, a témb a ke, a soohe ki inyu ngélé i nyônôs aa, a tiimba pot nlélém jam.
Matéô	40	26	45	I mbus a témb yak banigil, a kal bo le: “I ntén ngéda unu, ni noi, ni kenek ’ilo? Nuna-ki, ngeñ i nkôôge bebee le ba ti Man mut i moo ma baboñbéba.
Matéô	40	26	46	Telbana, di kenek. Nuna-ki, nu a nliibana me a nkôôge bebee.”
Matéô	40	26	47	I ngéda a bé a ngi podok, nuna-ki, wada ikété jôm ni iba le Yuda, a lo lôñni limut likeñi li li bééna paminsoñ ni bikék. Baéga biprisi ni mimañ mi litén bon ba bi ep i bôt ba.
Matéô	40	26	48	Ndi nu a bi liibana nye a bi ti bo yimbne, a kal le: “I mut me nsos limañ, wee nye nu; gwela nye.”
Matéô	40	26	49	Ha nyen a tagbe ngélé yada yak Yésu, a kal le: “Me nyéga we, a Rabi!” I mbus, a sos nye limañ.
Matéô	40	26	50	Ndi Yésu a bat nye le: “A mut wem, inyuki u yé hana?” Ha nyen ba bi lo, ba ha Yésu moo, ba gwel nye.
Matéô	40	26	51	Ndi nuna-ki, wada ikété ba ba bé lôñni Yésu a sambal woo wé, a sodol pansoñ yé, a kek nkol u prisi keñi, a kit nye ôô.
Matéô	40	26	52	Ha nyen Yésu a kal nye le: “Timbis pansoñ yoñ i homa wé, inyule ba bobasôna ba nyoñ pansoñ, b’a tjiba ni pansoñ.
Matéô	40	26	53	Tole u nhoñol le me nla bé soohe Tata wem le a ômle me nano nano iloo jôm li mintôñ mi biañgel ni ima?
Matéô	40	26	54	Ndi ibale me mboñ hala, lelaa Bitilna bi ga yon bi bi kal le haana nyen mam ma nlama bôña?”
Matéô	40	26	55	Ha nyen Yésu a kal mamut le: “Baa ni mpam i gwel me ni paminsoñ lôñni bikék wengoñle me yé ntonba? Hiki kel, me bé yén i témpel inyu niiga, ndi ni bi gwel bé me.
Matéô	40	26	56	Ndi i mam mana momasôna ma mbôña inyu yônôs Bitilna bi bapôdôl.” Ha nyen banigil bobasôna ba bi tjôô nye, ba ke ngwéé.
Matéô	40	26	57	I bôt ba bi gwel Yésu ba kena nye yak prisi keñi le Kaifa, i homa bayimbén ni mimañ mi litén ba bi kodba.
Matéô	40	26	58	Ndi Pétrô a bi waa bé noñ nye, a bak haa, letee ni i kotoo i ndap i prisi keñi. I ngéda a bi jôp ikété kotoo, a yén ni bagwélél ba ndap inyu tehe lisuk li jam li.
Matéô	40	26	59	Ndi baéga biprisi ni Ntôñ bakéés bakeñi wonsôna ba bé yéñ mbôgi i bitembee inyu kolba Yésu kayéle ba nol nye.
Matéô	40	26	60	Ndi ba bi kôhna bé mbôgi to yada, to hala kiki ngandak bôt ba mbôgi ba bitembee ba bi lo. I mbus, bôt ba mbôgi iba ba lo,
Matéô	40	26	61	ba kal le: “I mut nunu a bi kal le: ‘Me nla bôk témpel i Nyambe, ndi me ntémb me oñ yo dilo daa.’”
Matéô	40	26	62	Ha nyen prisi keñi i bi telep, i kal nye le: “U gwé bé yom i kal? U nok bé minsohi i bôt bana ba ñôm we?”
Matéô	40	26	63	Ndi Yésu a yén nwee. Jon prisi keñi i kal nye le: “Me nti we oda le u kum soñ i bisu bi Nyambe, u kal bés too u yé Kristô, Man Nyambe!”
Matéô	40	26	64	Yésu a kal nye le: “Kiki wemede u nkal, me yé nye. Ndi me nkal we le, ibôdôl nano, n’a tehe Man mut a yii i woo walôm u lipémba, a lôlak i ngii ond i ngii.”
Matéô	40	26	65	Ha nyen prisi keñi i was mambot mé ma ngii, i kal le: “A ñôbôs jôl li Nyambe! Baa di ngi gwé ki ngôñ ni bôt ba mbôgi? Nuna-ki! Bébomede ni nok kiki a ñôbôs jôl li Nyambe.
Matéô	40	26	66	Bé ni nhoñol lelaa?” Ba timbhe le: “A kôli ni nyemb.”
Matéô	40	26	67	Ha nyen ba bi tjôle nye matai i su, ba ôm ki nye bikut. Bape ba bép nye mabai i su,
Matéô	40	26	68	ba kalak le: “A Kristô, kal ni bés njee a mbép we ibale u yé mpôdôl?”
Matéô	40	26	69	Ndi Pétrô a bé a yii i mbégdé ikété kotoo; ha nyen hingonda hiada hi bi lo nye ipañ, hi kal nye le: “Yak we u bak ni Yésu, mut Galiléa!”
Matéô	40	26	70	Ndi a tañ i bisu bi bôt bobasôna, a kal le: “Me nyi bé me yom u yé pot ha.”
Matéô	40	26	71	I ngéda a bi ke i man ndap nu lijubul li lipénd, hingonda hipe hi yimbe nye, hi kal i bôt ba bé ha le: “I mut nunu a bak lôñni Yésu, mut Nasaret.”
Matéô	40	26	72	Yak ha, a tañ, a kum soñ le: “Me nyi bé i mut nu!”
Matéô	40	26	73	I mbus ndék ngéda, i bôt ba bé ba téé ha homa nu ba lo, ba kal Pétrô le: “Nkaa u ta bé, yak we u yé toi wada wap inyule tén yoñ hilémb i nyelel we.”
Matéô	40	26	74	Ha nyen a bi bôdôl kum soñ, a tiihege, a kalak le: “Me nyi bé i mut nu!” I nlélém ngéda, nlôm kôp a oñ.
Matéô	40	26	75	Ha nyen Pétrô a bi hoñol jam Yésu a kal le: “Ilole nlôm kôp a ñoñ, w’a tañba me ngélé aa.” I mbus, a pam i mbégdé, a ee iloo hihéga.
book	book_id	chapter	verse	text
Matéô	40	27	1	I ngéda kel i bi ye, baéga biprisi bobasôna ni mimañ mi litén ba kodba, ba hek pék inyu nol Yésu.
Matéô	40	27	2	Kiki ba nkañ nye, ba kena nye, ba ti nye Pilatô, ngomin keñi.
Matéô	40	27	3	Ha nyen Yuda, nu a bi liibana nye, kiki a ntehe le ba mpémhene Yésu mbagi nyemb, kiññem i bôdôl kéés nye, a témbna môm maa ma batjañtjañ ba silba yak baéga biprisi ni mimañ mi litén,
Matéô	40	27	4	a kal le: “Me bi boñ béba ngéda me bi liibana matjél ma ngi nsohi.” Ba kal le: “Hala a mbéñge bé bés! Jam joñ li!”
Matéô	40	27	5	Ha nyen a leñ batjañtjañ ba silba ikété témpel, a nyodi ha. I mbus, a ke, a nidba.
Matéô	40	27	6	Ndi baéga biprisi ba yoñ batjañtjañ ba silba, ba kal le: “I ta bé kunde i ha moni mi i homa minkuu mi makébla mimpubhaga inyule mi yé moni mi matjél.”
Matéô	40	27	7	Kiki ba nkodba, ba hek pék, ba gwélél i moni mi inyu somb wom u mma dibee inyu boñ le u yila wom soñ inyu bakén ba bôt.
Matéô	40	27	8	Jon ba nsébél wom u le: “Wom Matjél,” letee ni len.
Matéô	40	27	9	Hala nyen jam mpôdôl Yérémia a pot li bi yon le: “Ba bi yoñ ki môm maa ma batjañtjañ ba silba, ndamba ba bi tamb inyu nuñul mut, ndamba bon ba Israel ba bi nôgla i saa inyu yé,
Matéô	40	27	10	ba ti ki nwo inyu wom u mma dibee inoñnaga ni oda Yéhôva a bi ti me.”
Matéô	40	27	11	Nano, Yésu a bé a téé i bisu bi ngomin keñi; ha nyen ngomin keñi a bi bat nye mbadga le: “Baa u yé Kiñe Lôk Yuda?” Yésu a timbhe le: “Wemede nyen u nkal hala.”
Matéô	40	27	12	Ndi ngéda baéga biprisi ni mimañ mi litén ba bé ôm nye minsohi, a bi timbhe bé.
Matéô	40	27	13	Ha nyen Pilatô a kal nye le: “U nok bé mam momasôna ba yé kal inyu ôm we nsohi?”
Matéô	40	27	14	Ndi a bi timbhe bé nye to buk, kayéle hala a hélés ngomin keñi ngandak.
Matéô	40	27	15	Ndi hiki ngand Pasa, ngomin keñi a bééna lem i pémés mut mok wada inyu limut, tonjee ba nsômbôl.
Matéô	40	27	16	Ha ngéda i, ba bé ba gwé mut mok wada nu a bé yiba ngandak, jôl jé le Barabas.
Matéô	40	27	17	Jon, i ngéda ba bi kodba, Pilatô a kal bo le: “Njee ni nsômbôl le me pémhene bé i mok, Barabas tole Yésu, nu ba nsébél le Kristô?”
Matéô	40	27	18	Inyule Pilatô a bé yi le njôñ yon i bi tinde bo i ti nye Yésu.
Matéô	40	27	19	Jam lipe li yé le, i ngéda a bé a yii i homa bikééhene, nwaa wé a ômle nye nwin u u nkal le: “Nwas i mut telepsép nunu nwee inyule len, me nok ndutu ngandak ikété eem inyu yé.”
Matéô	40	27	20	Ndi baéga biprisi ni mimañ mi litén ba tinde mamut i bat le Barabas nyen ba pémés i mok, ndi ba nol Yésu.
Matéô	40	27	21	Ngomin keñi a timbhe, a kal bo le: “Ipôla bôt bana bo iba, njee ni nsômbôl le me pémhene bé i mok?” Ba kal le: “Barabas.”
Matéô	40	27	22	Pilatô a kal bo le: “Me boñok ni kii ni Yésu, nu ba nsébél le Kristô?” Bobasôna ba kal le: “Péni nye i kék!”
Matéô	40	27	23	A kal le: “Ndi inyuki? Imbe béba jam a mboñ?” Ndi to hala, ba kônde ki lond ni ngui le: “Péni nye i kék!”
Matéô	40	27	24	Kiki a ntehe le biliya gwé bi yé yañga, le yubda yon hala a nlona, Pilatô a yoñ malép, a jôwa moo i bisu bi limut, a kal le: “Me gwé bé nsohi wo ki wo inyu matjél ma mut nunu. Bé bon n’a begee i pil matjél u.”
Matéô	40	27	25	Ha nyen bôt bobasôna ba bi timbhe, ba kal le: “Matjél mé ma lo i ngii yés ni i ngii bon bés.”
Matéô	40	27	26	I mbus, a pémhene bo Barabas, ndi a ti oda le ba bép Yésu, a ti ki bo nye le ba péni nye i kék.
Matéô	40	27	27	I mbus, bisônda bi ngomin keñi bi jôbna Yésu ikété ndap i ngomin keñi, bisônda gwobisôna bi kodba, bi kéña nye.
Matéô	40	27	28	Bi héya nye mambot mé, bi ha nye mbôñgô kôyôp libadô,
Matéô	40	27	29	bi bañ ki ntut biloo, bi ha wo i ño wé, bi gwélha nye jai i woo walôm. Bi kahal ôm maboñ i bisu gwé, bi ndeglege nye, bi kalak le: “Di nyéga, a Kiñe Lôk Yuda!”
Matéô	40	27	30	Bi tjôle ki nye matai, bi kwahal jai, bi bôdôl bép nye i ño.
Matéô	40	27	31	Sôk i nsôk, i ngéda bi bi mal ndegle nye, bi héya nye mbôñgô libadô, bi témb bi ha nye mambot mé ma ngii, bi kena nye inyu tômôl nye i kék.
Matéô	40	27	32	Kiki bi bé pam, bi koba mut Kiréné ba nsébél le Simôn. Bi nyégsa mut nu i begee kék njiiha i Yésu.
Matéô	40	27	33	I ngéda bi bi pam i homa ba nsébél le Gôlgôta, hala wee Homa Kégéé ño,
Matéô	40	27	34	bi ti nye wai mpôdnaga ni njôñlô le a nyo; ndi kiki a noode yo, a tjél nyo yo.
Matéô	40	27	35	I ngéda bi bi mal tômôl nye i kék, bi leñ mbam inyu kabna mambot mé,
Matéô	40	27	36	bi yén ki ha inyu tat nye.
Matéô	40	27	37	Bi bi ha ki libam i ngii ño wé, li li bééna nsohi ba bi ôm nye, ni matila le: “Yésu nunu, Kiñe Lôk Yuda.”
Matéô	40	27	38	I mbus, bi péni mintonba ima i bikék ipañ yé, wada i pes yé walôm, wada i pes yé waé.
Matéô	40	27	39	Yak i bôt ba bé tagbe ba kahal sol nye, ba pôghak miño,
Matéô	40	27	40	ba kalak le: “A we nu u kalak le u mbôk témpel, u oñ ki yo dilo daa, tohol wemede! Ibale u yé man Nyambe, nyodi i kék njiiha, u sôs!”
Matéô	40	27	41	Nlélém jam ki, yak baéga biprisi ni bayimbén lôñni mimañ mi litén ba bôdôl ndegle nye, ba kalak le:
Matéô	40	27	42	“A bi tohol bôt bape, ndi a nla bé tohol nyemede! Ibale a yé Kiñe Israel, a nyodi nano i kék njiiha, a sôs, ndi d’a hémle nye.
Matéô	40	27	43	Nye yak a mbôdôl Nyambe ñem, ibale Nyambe a ngwés toi nye, a tohlak ni nye, inyule a kalak le: ‘Me yé Man Nyambe.’”
Matéô	40	27	44	Nlélém jam ki, yak mintonba mi bé i bikék ipañ yé mi bé sol nye.
Matéô	40	27	45	Ibôdôl i kosi ipam i ngeñ aa i kôkôa, jiibe li bi kôp mu mbok i yosôna.
Matéô	40	27	46	Jam kiki bo ngeñ aa i kôkôa, Yésu a lond makeñi, a kal le: “Éli, Éli, lama sabaktani?” Hala wee: “A Nyambe wem, a Nyambe wem, inyuki u ntjôô me?”
Matéô	40	27	47	Kiki ba nok hala, bahogi ipôla bôt ba bé ba téé ha, ba bôdôl kal le: “I mut nunu a yé i sébél Éliya.”
Matéô	40	27	48	I nlélém ngéda, wada wap a ke ngwéé, a yoñ sut, a yube yo ikété wai i mbai; i mbus, a yoñ sut i, a som yo i kék, a ti nye le a nyo.
Matéô	40	27	49	Ndi bana bape ba kal le: “Nwas nye nyoo! Di tehe too Éliya a nlo i tohol nye.”
Matéô	40	27	50	Yésu a témb a lond ni kiñ keñi, a pémés nhébék wé u nsôk.
Matéô	40	27	51	Ndi nuna-ki, libadô li témpel li kéni bipes biba ibôdôl i ngii ikepam ’isi, yak hisi hi nyeñg, yak maaa ma bôô.
Matéô	40	27	52	Yak bisoñ bi yibla, ngandak mim mi bapubhaga ba ba bi wo, i pam,
Matéô	40	27	53	i nene i mis ma ngandak bôt. (I mbus bitugne bi Yésu, ngim bôt i i bé lôl nyoo i homa bisoñ bi bé, i jôp ikété tison mpubhaga.)
Matéô	40	27	54	Ndi ngéda ñane mbôgôl bisônda ni bôt ba bé tat Yésu ba bi tehe hisi hi nyeñg ni mam ma bé tagbe, ba kon woñi ngandak, ba kal le: “Ibabé pééna, i mut nunu a bak Man Nyambe.”
Matéô	40	27	55	Yak ngandak bôda i i bi kiha ni Yésu ibôdôl i Galiléa inyu gwélél nye, i bé i téé nonok, i béñgege;
Matéô	40	27	56	mukété nsoñgi wap: Maria Magdaléna; Maria, nyañ Yakôbô ni Yôsé; yak nyañ bon ba Sébédéô.
Matéô	40	27	57	I ngéda kôkôa i bi kwo, ngwañ mut wada u Arimatia u lo, jôl jé le Yôsep; yak nye a bi yila nnigil Yésu.
Matéô	40	27	58	I mut nu a ke yak Pilatô, a bat nye mim u Yésu. Pilatô a ti oda le ba ti nye wo.
Matéô	40	27	59	Yôsep a suhus mim, a lép wo loñge mboñ u mpôp,
Matéô	40	27	60	a niñi wo i soñ i mondo a bi tém ikété liaa. Kiki a mbiiñgaha soso ngok i lijubul li soñ, a ke.
Matéô	40	27	61	Ndi Maria Magdaléna ni nunu Maria numpe ba yégle ba yii ha i bisu bi soñ.
Matéô	40	27	62	I kel i bé noñ ha, hala wee i mbus kel Ngôôba, baéga biprisi ni Farisai ba kodba i bisu bi Pilatô,
Matéô	40	27	63	ba kal le: “A Nwet, di nhoñol jam i mut bikadba nu a bi kal ngéda a bé i niñ, le: ‘I mbus dilo daa, me nlama tuge.’
Matéô	40	27	64	Jon ti oda le ba tat soñ loñge letee ni i hilo hi nyônôs aa, inyu boñ le banigil bé ba lo bañ i nip mim wé, ndi ba kal bôt le: ‘A ntuge ikété bawoga!’ Ki malôga mana ma ga ba béba iloo ma bisu.”
Matéô	40	27	65	Pilatô a kal bo le: “Bébomede ni gwé bisônda. Kena, ni tat soñ loñge loñge kiki ni nla.”
Matéô	40	27	66	Ha nyen ba bi ke, ba tibil band soñ ni ngok, ba téé ki bisônda ha inyu tat yo.
book	book_id	chapter	verse	text
Matéô	40	28	1	I mbus Sabat, i maye ma kel, i hilo hi bisu hi sonde, Maria Magdaléna ni nunu Maria numpe ba lo i béñge soñ.
Matéô	40	28	2	Ndi nun-ki, hisi hi bi nyeñg ngandak inyule añgel Yéhôva i bi lôl i ngii, i ke, i biiñgaha ngok inyu yibil soñ; i mbus, i yén mu ngii.
Matéô	40	28	3	Añgel i bé bai kiki nwegnwek, yak mbot yé i bé pôp kiki libu li lisuni.
Matéô	40	28	4	Ñ, batat ba bé kon nye woñi ngandak, ba sehlaga, ba yila kiki minwok mi bôt.
Matéô	40	28	5	Ndi añgel i kal bôda le: “Ni kon bañ woñi, inyule me nyi le ni nyéñ Yésu nu ba bi nol i kék.
Matéô	40	28	6	A ta bé hana inyule a ntuge, ndik kiki a bi kal. Lona, béñgnana homa mim wé u bak u niñi.
Matéô	40	28	7	Ndi ni pala ke, ni kal banigil bé le a ntuge ikété bawoga, ndi nuna-ki, a mbôk bé i bisu i Galiléa, nyoo nyen n’a tehe nye. Nuna-ki, ni hôya bañ jam me nkal bé.”
Matéô	40	28	8	Jon ba bi pala nyodi i soñ, ba konok woñi ndi ba bak maséé, ba ke ngwéé inyu añle banigil jam li.
Matéô	40	28	9	Ndi nuna-ki, Yésu a boma bo, a kal le: “Me nyéga bé!” Kiki ba nkôôge nye bebee, ba ôm maboñ i makôô mé, ba ti ki nye lipém.
Matéô	40	28	10	Ha nyen Yésu a bi kal bo le: “Ni kon bañ woñi! Kena, leglana lôktata nwin le ba ke i Galiléa, nyoo nyen d’a tehna.”
Matéô	40	28	11	Kiki bôda bana ba bé ke, bahogi ikété bisônda bi bi bé tat soñ ba ke, ba jôp i tison, ba añle baéga biprisi mam momasôna ma bi tagbe.
Matéô	40	28	12	I ngéda baéga biprisi lôñni mimañ mi litén ba bi mal hek pék lôñ, ba ti bisônda ngandak batjañtjañ ba silba,
Matéô	40	28	13	ba kal le: “Kala le: ‘Banigil bé ba bi lo ni juu, ba nip mim wé ngéda di bé ke ’ilo.’
Matéô	40	28	14	Ndi ibale jam lini li mpam i maôô ma ngomin keñi, ni tôñ bañ, d’a kwélés nye.”
Matéô	40	28	15	Jon ba bi yoñ batjañtjañ ba silba, ba boñ yaga kiki ba bi kal bo; hala nyen ñañ unu u bi tjama ipôla Lôk Yuda letee ni len.
Matéô	40	28	16	Ndi jôm li banigil ni wada li ke i Galiléa, nyoo hikôa het Yésu a bi kal bo le ba nlama bomna.
Matéô	40	28	17	Ngéda ba bi tehe nye, ba ti nye lipém, ndi bape ba bé pééna.
Matéô	40	28	18	Yésu a kôôge bebee, a pôdôs bo, a kal le: “Me nkôhna kunde yosôna i ngii ni ’isi.
Matéô	40	28	19	Jon kena, ni yilha bôt ba biloñ gwobisôna banigil, ni sôblege bo i jôl li Tata, ni li Man, ni li mbuu mpubi,
Matéô	40	28	20	ni niigaga bo i nôgôl mam momasôna me bi ti bé oda le ni boñ. Ndi nuna-ki, me yé ni bé dilo tjodisôna letee ni mamélél ma nkoñ ’isi.”
book	book_id	chapter	verse	text
Matéô	40	1	1	Kaat ñañ u niñ i Yésu Kristô, man David, man Abraham:
Matéô	40	1	2	Abraham a yila isañ Isak;Isak a yila isañ Yakôb;Yakôb a yila isañ Yuda ni lôkisañ;
Matéô	40	1	3	Yuda a yila isañ Péres bo Séra, nyañ wap le Tamar;Péres a yila isañ Esrôm;Esrôm a yila isañ Ram;
Matéô	40	1	4	Ram a yila isañ Aminadab;Aminadab a yila isañ Naasôn;Naasôn a yila isañ Salmôn;
Matéô	40	1	5	Salmôn a yila isañ Bôas, nyañ Bôas le Rahab;Bôas a yila isañ Ôbed, nyañ Ôbed le Ruth;Ôbed a yila isañ Yésé;
Matéô	40	1	6	Yésé a yila isañ Kiñe David;David bona muda nu a ba nwaa Uriya ba gwal Salômô;
Matéô	40	1	7	Salômô a yila isañ Réhôbôam;Réhôbôam a yila isañ Abiya;Abiya a yila isañ Asa;
Matéô	40	1	8	Asa a yila isañ Yéhôsafat;Yéhôsafat a yila isañ Yéhôram;Yéhôram a yila isañ Ôsiya;
Matéô	40	1	9	Ôsiya a yila isañ Yôtam;Yôtam a yila isañ Ahas;Ahas a yila isañ Hézékia;
Matéô	40	1	10	Hézékia a yila isañ Manasé;Manasé a yila isañ Amôn;Amôn a yila isañ Yôsia;
Matéô	40	1	11	Yôsia a yila isañ Yékônia ni lôkisañ, i ngéda maké i minkôm i Babilôn.
Matéô	40	1	12	I mbus maké i minkôm i Babilôn, Yékônia a yila isañ Salatiel;Salatiel a yila isañ Sôrôbabel;
Matéô	40	1	13	Sôrôbabel a yila isañ Abiud;Abiud a yila isañ Éliakim;Éliakim a yila isañ Asôr;
Matéô	40	1	14	Asôr a yila isañ Sadok;Sadok a yila isañ Akim;Akim a yila isañ Éliud;
Matéô	40	1	15	Éliud a yila isañ Éléazar;Éléazar a yila isañ Matan;Matan a yila isañ Yakôb;
Matéô	40	1	16	Yakôb a yila isañ Yôsep, nlôm Maria. Maria a gwal Yésu, nu a nsébla le Kristô.
Matéô	40	1	17	Tjai tjodisôna ibôdôl yak Abraham letee ni yak David di yé jôm ni dina; ibôdôl yak David letee ni ngéda maké i minkôm i Babilôn, tjai di yé jôm ni dina; ibôdôl i ngéda maké i minkôm i Babilôn letee ni yak Kristô, tjai di yé jôm ni dina.
Matéô	40	1	18	Haana nyen ligwéé li Yésu Kristô li bi tagbe. I ngéda nyañ le Maria a bi yegna libii ni Yôsep, a yoñ jém ni njel mbuu mpubi, bo ngi adba.
Matéô	40	1	19	Ndi kiki nlôm le Yôsep a bé mut telepsép, a gwés bé wéha nye nyuu i mbamba, a hek pék le a mbos ni nye bisôsôli.
Matéô	40	1	20	Ndi ngéda a bi mal hoñol i mam mana momasôna, nuna-ki! Añgel Yéhôva i pémél nye i eem, i kal nye le: “A Yôsep, man David, u kon bañ woñi i yoñ nwaa woñ Maria i weeni, inyule i jém a nyoñ li nlôl ni mbuu mpubi.
Matéô	40	1	21	A’ gwal man munlôm, u nlama o nye jôl le Yésu inyule a’ tohol bôt ni bibéba gwap.”
Matéô	40	1	22	I mam mana momasôna ma bé tagbe inyu yônôs mam Yéhôva a pot ni njel mpôdôl wé nu a kal le:
Matéô	40	1	23	“Nuna-ki, ngond ngi yi munlôm y’a nembee, i gwal man munlôm, b’a o nye jôl le Émanuel,” hala a nkobla le: “Nyambe a yé ni bés.”
Matéô	40	1	24	Ha nyen Yôsep a bi tôde ’ilo, a boñ kiki añgel Yéhôva i kal nye, a yoñ nwaa i nyeni.
Matéô	40	1	25	Ndi a bi nañlana bé nye letee a gwal man munlôm, Yôsep a o man nu jôl le Yésu.
book	book_id	chapter	verse	text
Matéô	40	2	1	I mbus ligwéé li Yésu i Bétléhém i Yudéa, i dilo di Kiñe Hérôdé, nuna-ki, bayitjôdôt ba bi lôl i pes likôl, ba pam i Yérusalem,
Matéô	40	2	2	ba bat le: “Nu a ngwéé kiñe Lôk Yuda a yé hee? Inyule di ntehe hiôdôt hié ngéda di bak i likôl, jon di nlo le di ti nye lipém.”
Matéô	40	2	3	I ngéda ba bi nok hala, Kiñe Hérôdé ni bôt ba Yérusalem bobasôna ba kon woñi.
Matéô	40	2	4	Ha nyen Kiñe Hérôdé a kot baéga biprisi bobasôna ni bayimbén ba litén bobasôna, a bat bo hee Kristô a nlama gwééne.
Matéô	40	2	5	Ba kal nye le: “I Bétléhém i Yudéa, inyule haana nyen mpôdôl a tila:
Matéô	40	2	6	‘We, a Bétléhém i nkoñ u Yudéa, bangomin bakeñi bape ba Yudéa ba nlama bé yoñ we kiki tison i nlôôha ntitigi, inyule i weeni nyen ñane a’ pémél, nu a’ ba ntééda litén jem Israel.’”
Matéô	40	2	7	Ha nyen Hérôdé a sébél bayitjôdôt bisôsôli, a tibil yaga bat bo imbe ngéda ba bi tehe hiôdôt.
Matéô	40	2	8	I ngéda a bé ep bo i Bétléhém, a kal bo le: “Kena, ni tibil yaga yéñ hisiina mañge, ngéda ni ntehe nye, ni lo ni kal me inyu boñ le yak me, me ke me ti nye lipém.”
Matéô	40	2	9	I ngéda ba bi mal emble kiñe, ba yoñ njel, ndi nuna-ki, hiôdôt ba bi tehe ngéda ba bé i likôl, hi bôk bo i bisu letee hi ke hi telep i ngii homa hisiina mañge hi bé.
Matéô	40	2	10	Kiki ba ntehe hiôdôt, ba kon maséé iloo hihéga.
Matéô	40	2	11	I ngéda ba bi jôp ikété ndap, ba tehe hisiina mañge bo nyañ le Maria, ha nyen ba ôm maboñ ’isi, ba ti nye lipém. Ba yoñ ki gôl ni binunumba, ôlibañ ni mire, ikété nkus wap, ba ti nye gwo kiki likébla.
Matéô	40	2	12	Ndi kiki ba bi kôhna mabéhna ma Nyambe ikété eem le ba témb ha bañ yak Hérôdé, ba yoñ njel ipe inyu témb i loñ yap.
Matéô	40	2	13	Kiki ba ntémb, nuna-ki, añgel Yéhôva i pémél Yôsep ikété eem, i kal nye le: “Telep, yoñ hisiina mañge bo nyañ, ke ngwéé i Égiptô, yén ki nyoo letee me kal we le u nyodi inyule ndék ngéda, Hérôdé a’ yéñ hisiina mañge inyu nol nye.”
Matéô	40	2	14	Ha nyen Yôsep a telep i nlélém u, a yoñ hisiina mañge bo nyañ, a ke i Égiptô.
Matéô	40	2	15	A yén ki nyoo letee ni nyemb Hérôdé. Hala a bi yônôs i jam Yéhôva a pot ni njel mpôdôl wé ngéda a kal le: “Me bi sébél man wem le a nyodi i Égiptô.”
Matéô	40	2	16	I ngéda Hérôdé a bi tehe le bayitjôdôt ba nlôk nye, a jôp ikété hiun hikeñi, a ep bôt le ba nol bon bôlôm bobasôna ba Bétléhém ni pes mbok yé yosôna, ibôdôl i nwii ima i sôhôk isi, inoñnaga ni ngéda bayitjôdôt ba yigye nye le ba bi tehe hiôdôt.
Matéô	40	2	17	Hala a yônôs i jam li bi pôda ni njel mpôdôl Yérémia nu a kal le:
Matéô	40	2	18	“Kiñ i bi nôga i Rama, maéya ni ngandak minlénd. Rahel nyen a bé ee bon bé, a ngwés bé to le ba mômôs nye, inyule ba ta ha bé.”
Matéô	40	2	19	I ngéda Hérôdé a bi wo, nuna-ki, añgel Yéhôva i pémél Yôsep i eem nyoo i Égiptô,
Matéô	40	2	20	i kal nye le: “Telep, yoñ hisiina mañge bo nyañ, u kena bo i loñ Israel inyule i bet ba yéñék nol hisiina mañge ba nwo.”
Matéô	40	2	21	Ha nyen a telep, a yoñ hisiina mañge bo nyañ, a jôp i loñ Israel.
Matéô	40	2	22	Ndi ngéda a bi nok le Arkélaô a nyoñ tel i isañ, a yila kiñe Yudéa, a kon woñi i ke nyoo. Ndi a ke i nkoñ u Galiléa, inyule a bi kôhna mabéhna ma Nyambe ikété eem.
Matéô	40	2	23	A yééne i tison ba nsébél le Nasaret, inyu yônôs bini bibuk bi bapôdôl: “B’a sébél nye le mut Nasaret.”
book	book_id	chapter	verse	text
Matéô	40	3	1	I mbus ngéda, Yôhanes Nsôble a bôdôl añal i ñoñ u Yudéa,
Matéô	40	3	2	a kalak le: “Tama bibéba binan inyule Ane ngii i nkôôge bebee.”
Matéô	40	3	3	Nye yaga nyen mpôdôl Yésaya a bé pôdôl ni bini bibañga le: “Mut a nlond i ñoñ le: ‘Kôôbana njel i Yéhôva, sañlana ki minloñ nwé!’”
Matéô	40	3	4	Yôhanes a bé haba mbot mahuu ma kamél, a ban-ga ngôli i kôgôô nuga i bôbôk. Bijek gwé bi bé bitandi ni wéi bikai.
Matéô	40	3	5	Ha ngéda i, bôt ba Yérusalem ni ba Yudéa yosôna ni ba nkoñ wonsôna u u nkéña Yordan ba bé ke i boma nye.
Matéô	40	3	6	A bé sôble bo ikété lom Yordan, ba pahlak bibéba gwap.
Matéô	40	3	7	I ngéda a bi tehe ngandak Farisai ni Sadukai i nlo i homa sôble, a kal bo le: “A bé bon ba péé, njee a mbéhe bé le ni ke hiun hi nlo ngwéé?
Matéô	40	3	8	Jon, numa matam ma ma ñunda le ni ntam bibéba binan.
Matéô	40	3	9	Ni hoñol bañ ikété miñem minan le: ‘Abraham a yé isañ wés.’ Inyule me nkal bé le Nyambe a nla pémhene Abraham bon munu ngok ini.
Matéô	40	3	10	Ngo nkuleñ nunu a niñi i tén bie. Jon hiki e i i num bé matam malam, ba nlama kit yo, ba leñ yo ikété hié.
Matéô	40	3	11	Me, me nsôble bé ni malép inyule ni ntam bibéba binan, ndi nu a nlo me i mbus a nloo me ngui, me kôli bé to tiñil minkai mi bitamb gwé. Nyen a’ sôble bé ni mbuu mpubi, yak ni hié.
Matéô	40	3	12	A gwé sople ba mpébél i woo wé, a’ tibil yaga pubus homa wé litidil, a tééda blé yé ikété ndugi, ndi a’ ligis bikôgôô ikété hié hi hi nlém bé.”
Matéô	40	3	13	Ha nyen Yésu a lôl i Galiléa, a ke i boma Yôhanes i Yordan le Yôhanes a sôble nye.
Matéô	40	3	14	Ndi Yôhanes a yéñ tjél, a kal le: “Wen u kôli sôble me, ndi wen u nlo i meeni?”
Matéô	40	3	15	Yésu a timbhe nye le: “Neebe hala inyu lini lisañ, inyule hala nyen i yé loñge inyu yés le di yônôs mam momasôna ma téé sép.” Ha nyen Yôhanes a neebe.
Matéô	40	3	16	Kiki a mal kôhna sôble, i nlélém ngéda Yésu a pam ikété malép; nuna-ki, ngii i yibla, a tehe ki mbuu Nyambe u nsôs kiki hibeñ, u lo i ngii yé.
Matéô	40	3	17	Nuna-ki, yak kiñ i lôl i ngii, i kal le: “Man wem nunu, Man wem nu gwéha, a nlémél me.”
book	book_id	chapter	verse	text
Matéô	40	4	1	I mbus hala, mbuu u kena Yésu i ñoñ le Nsohop a noode nye.
Matéô	40	4	2	Kiki a nsôga je môm ma-na ma dilo, njal i gwel nye.
Matéô	40	4	3	Ni Nnoodebôt a tiige nye bebee, a kal nye le: “Ibale u yé man Nyambe, kal ngok ini le i yila bikoga.”
Matéô	40	4	4	Ndi Yésu a timbhe le: “I yé ntilga le: ‘Mut binam a nlama ndik bé niñil i je koga, ndi i nôgôl hiki bañga i mpémél i nyo u Yéhôva.’”
Matéô	40	4	5	I mbus ha, Nsohop a kena nye i tison mpubhaga, a téé nye i homa témpel nu a nlôôha ba i ngii,
Matéô	40	4	6	a kal nye le: “Ibale u yé man Nyambe, leñba nyoo ’isi, inyule i yé ntilga le: ‘A ga ti biañgel gwé oda inyu yoñ,’ ni le: ‘Bi ga begee we i moo map, kayéle kôô woñ u bômda bañ ngok.’”
Matéô	40	4	7	Yésu a kal nye le: “I yé ki ntilga le: ‘U nlama bé noode Yéhôva Nyambe woñ.’”
Matéô	40	4	8	Nsohop a kena ki nye i hikôa hi yé i ngii iloo hihéga, a unda nye biane bi nkoñ ’isi gwobisôna ni lipém jap.
Matéô	40	4	9	A kal nye le: “M’a ti we mam mana momasôna ibale u ñôm maboñ ’isi, ndi u bégés me to ngélé yada.”
Matéô	40	4	10	Ha nyen Yésu a kal nye le: “Nyodi me ha, a Satan! Inyule i yé ntilga le: ‘Yéhôva Nyambe woñ nyen u nlama bégés, nyetama ki nyen u nlama gwélél.’”
Matéô	40	4	11	Ha nyen Nsohop a yék nye, ndi nuna-ki, biañgel bi lo, bi bôdôl sélél nye.
Matéô	40	4	12	Kiki Yésu a nok le Yôhanes a ngwéla, a témb i Galiléa.
Matéô	40	4	13	I mbus, a nyodi i Nasaret, a ke i yééne i Kapernaum, bebee ni tuye nu a yé i nkoñ u Sébulôn ni u Naftali,
Matéô	40	4	14	inyu yônôs jam li bi pôda ni mpôdôl Yésaya nu a kal le:
Matéô	40	4	15	“A loñ Sébulôn ni loñ Naftali, bé ba ni yé i njel i nke i tuye, uu nwii u Yordan, Galiléa nu biloñ!
Matéô	40	4	16	I bôt ba nyééne i jiibe ba bi tehe mapubi makeñi, Yak i bet ba nyééne i pes mbok i yiye i nyemb, mapubi ma bi pémél bo.”
Matéô	40	4	17	Ibôdôl ha ngéda i, Yésu a bôdôl téé likalô, a kalak le: “Tama bibéba binan, inyule Ane ngii i nkôôge bebee.”
Matéô	40	4	18	Kiki a bé hiôm ipañ tuye Galiléa, a tehe linyañ liba, Simôn nu ba nsébél le Pétrô ni manyañ le Andréa, ba leñek mbunja i tuye inyule ba bé balop tjobi.
Matéô	40	4	19	A kal bo le: “Noña me, m’a yilha bé balop bôt.”
Matéô	40	4	20	I nlélém ngéda, ba tjôô mbunja yap, ba noñ nye.
Matéô	40	4	21	Kiki a nyodi ha, a tehe linyañ li bôt liba lipe, Yakôbô man Sébédéô bo manyañ le Yôhanes. Ba bé ikété môñgô ni Sébédéô isañ wap, ba tiblak mbunja yap, a sébél bo.
Matéô	40	4	22	I nlélém ngéda, ba yék môñgô ni isañ wap, ba noñ nye.
Matéô	40	4	23	I mbus ha, a kiiña ni Galiléa yosôna, a niigaga i mandap map ma bibégés, a añlak ñañ nlam u Ane, a mélhak mintén mi makon nwominsôna ni bibôk bi bôt gwobisôna ikété limut.
Matéô	40	4	24	Jôl jé li ke ni Siria yosôna, kayéle ba lona nye bôt bobasôna ba bééna makon ni njôghe nya ndi nya, i bet ba bééna mimbuu mimbe, bakwo ti, miñambge mi bôt, a mélés makon map.
Matéô	40	4	25	Inyu hala nyen mamut makeñi ma noñ nye, ma lôlak i Galiléa, i Dékapôli, i Yérusalem, i Yudéa, ni uu nwii u Yordan.
book	book_id	chapter	verse	text
Matéô	40	5	1	I ngéda a bi tehe mamut ma bôt, a bet i ngii hikôa. Kiki a nyén ’isi, banigil bé ba lo ipañ yé.
Matéô	40	5	2	Ha nyen a yibil nyo, a bôdôl niiga bo, a kalak le:
Matéô	40	5	3	“Maséé ni bôt ba nyi le mam ma mbuu ma yé bo nseñ, inyule Ane ngii i yé yap.
Matéô	40	5	4	“Maséé ni bôt ba modop, inyule b’a kôhna hogbe.
Matéô	40	5	5	“Maséé ni bôt ba gwé ñem nwee, inyule b’a kôdôl ’isi.
Matéô	40	5	6	“Maséé ni bôt njal ni nyus bi gwé inyu telepsép, inyule ngôñ yap y’a yon.
Matéô	40	5	7	“Maséé ni bôt ba konangoo, inyule b’a kon bo ngoo.
Matéô	40	5	8	“Maséé ni bôt kété ñem i mpôp, inyule b’a tehe Nyambe.
Matéô	40	5	9	“Maséé ni bôt ba nkôp nsañ, inyule b’a sébél bo le bon ba Nyambe.
Matéô	40	5	10	“Maséé ni bôt ba bi kôhna ndééñga inyu telepsép, inyule Ane ngii i yé yap.
Matéô	40	5	11	“Maséé ni bé ngéda bôt ba nsol bé ni tééñga bé, ba temblak ngéda ba mpot mintén mi mam mabe nwominsôna ikolba bé inyule ni yé banigil bem.
Matéô	40	5	12	Kona maséé, ni hak ki iloo hihéga inyule bibom binan bi yé bikeñi i ngii, inyule hala nyen ba bi tééñga bapôdôl ba bi bôk bé bisu.
Matéô	40	5	13	“Ni yé bas i nkoñ ’isi, ndi ibale bas i nimis ngui yé, lelaa ba nla timbis line jé? I nhôla ha bé to jam, ndik le ba lep yo i mbégdé le bôt ba tidbe yo.
Matéô	40	5	14	“Ni yé mapubi ma nkoñ ’isi. Tison i nla bé ba i sôli ngéda i yéne i ngii hikôa.
Matéô	40	5	15	Ba nkuye lambe inyu bii yo, ha isi sel bé, ndi i kéhne lambe, le i bai inyu ba bobasôna ba yé ikété ndap.
Matéô	40	5	16	Jon yak bé boña le mapubi manan ma bai i bisu bi bôt, kayéle ba tehe minson minan minlam, ni le ba ti Isoñ nan nu a yé i ngii lipém.
Matéô	40	5	17	“Ni hoñol bañ le me bi lo inyu tjé mbén Môsi tole Bapôdôl. Me bi lo, ha bé inyu tjé, ndi inyu yônôs.
Matéô	40	5	18	Me nkal bé maliga le, ngii ni ’isi bi nla tagbe, ndi to hisiina hi liton mu mbén Môsi hi nla bé set, letee mam mana momasôna ma yon.
Matéô	40	5	19	Jon nu ni nu a mbôk mbén to yada munu mambén ma nlôôha matitigi mana, a niigaga ki bôt bape i boñ nlélém, b’a sébél nye le nu a nlôôha ntitigi inyu Ane ngii. Ndi nu ni nu a mboñ mam mana, a niigaga ki mo, b’a sébél nye le nunkeñi inyu Ane ngii.
Matéô	40	5	20	Inyule me nkal bé le ibale telepsép nan i nlel bé i bayimbén ni Farisai, kekikel n’a jôp bé i Ane ngii.
Matéô	40	5	21	“Ni bi nok kiki i kéla bôt ba ngéda kôba le: ‘U nlama bé nol mut, ndi nu ni nu a nol mut a’ timbhe i ndap bikééhene.’
Matéô	40	5	22	Ndi me me nkal bé le, nu ni nu a nke ni bisu i unbene maasañ, a’ timbhe i ndap bikééhene; ndi nu ni nu a nleñ maasañ bôô sol, a’ timbhe i Ndap bikééhene bikeñi; yak nu ni nu a nkal le: ‘A we, jôñ yoma mut!’ A kôli ke i Géhéna i hié.
Matéô	40	5	23	“Jon ibale u yé lona likébla joñ i juu li bisesema, ndi ha, u hoñol le maasoñ a gwé jam ikolba we,
Matéô	40	5	24	nwas likébla joñ ha i bisu bi juu li bisesema. Ke kôp ndugi nsañ ni maasoñ, ndi u témb, u ti likébla joñ.
Matéô	40	5	25	“Pala sañgal mindañ ni mut nu a nsoman we ngéda we ni nye ni ngi yii i njel, kayéle i mut we ni nye ni gwééna a ti bañ we i moo ma nkéés, tiga le nkéés a ti we i moo ma ntééda ndap mok, ni le ba leñ we i mok.
Matéô	40	5	26	Me nkal we maliga le, w’a pam yaga bé nyoo letee u mal saa moni nwominsôna.
Matéô	40	5	27	“Ni bi nok kiki i kéla le: ‘U nlama bé ke i ndéñg.’
Matéô	40	5	28	Ndi me me nkal bé le nu ni nu a nke ni bisu i nun muda kayéle a bana ngôñ i lalna nye, wee a mal ke i ndéñg ni nye mu ñem wé.
Matéô	40	5	29	Jon ibale jis joñ li walôm li mboñ we le u baage, sodol jo, u lep jo haa ni we. Inyule i yé we nseñ le u nimis jô yoñ yada iloole nyuu yoñ yosôna i léña ikété Géhéna.
Matéô	40	5	30	Nlélém jam ki, ibale woo woñ walôm u mboñ we le u baage, kit wo, u leñ wo haa ni we. Inyule i yé we nseñ le u nimis jô yoñ yada iloole nyuu yoñ yosôna i léña ikété Géhéna.
Matéô	40	5	31	“I bi kéla ki le: ‘Nu ni nu a mbos ni nwaa wé, wee a ti nye kaat maboha.’
Matéô	40	5	32	Ndi me me nkal bé le, nu ni nu a mbos ni nwaa wé, handugi inyu malal ma nyega motama, wee a ntinde nwaa i ke i ndéñg; yak nu ni nu a mbii mbohok muda, wee a nke i ndéñg.
Matéô	40	5	33	“Ni bi nok le ba bé kal ki bôt ba ngéda kôba le: ‘U nlama bé kum soñ ibabé yônôs, ndi u nlama yônôs makak moñ u bi bôn Yéhôva.’
Matéô	40	5	34	Ndi me me nkal bé le, kekikel ni kumuk bañ soñ, to ni ngii, inyule yééne ane Nyambe i;
Matéô	40	5	35	to ni hisi, inyule kéhne yé makôô i; to ni Yérusalem, inyule tison i Kiñe keñi i.
Matéô	40	5	36	U kum bañ soñ to ni ño woñ, inyule u ta bé le u yilha hiôñ hiada puba tole hinda.
Matéô	40	5	37	‘Ñ’ woñ a ba ndik ñ, yak ‘To’ woñ a ba ndik to, inyule i yom i nkôndba mu i nlôl yak mut mbe.
Matéô	40	5	38	“Ni bi nok kiki i kéla le: ‘Jis inyu jis, yak lisoñ inyu lisoñ.’
Matéô	40	5	39	Ndi me me nkal bé le, ni kolba bañ béba mut, ndi nu ni nu a mbép we libai i limañ li walôm, unda yak nye lii limañ lipe.
Matéô	40	5	40	Ibale mut a nsômbôl kena we i bikééhene ni yoñ mbot yoñ kété, yigle yak nye mbot yoñ ngii;
Matéô	40	5	41	Ibale mut nu a gwé kunde a nyégsa we i ke ni nye kilôméta yada, ke ni nye kilôméta iba.
Matéô	40	5	42	I mut a nyagal we yom, ti nye yo; to mut a nyéñ poo we yom, u kôm bañ nye mbus.
Matéô	40	5	43	“Ni bi nok kiki i kéla le: ‘U nlama gwés mut woñ libôk ndi u oo ñoo woñ.’
Matéô	40	5	44	Ndi me me nkal bé le, kena ni bisu i gwés baoo banan, ni i soohe inyu ba ba ntééñga bé,
Matéô	40	5	45	inyu unda le ni yé bon ba Isoñ nan nu a yé i ngii, inyule a mboñ le hiañgaa hié hi pam i ngii bibéba bi bôt ni biloñge bi bôt, a boñok ki le nop a no i ngii bôt ba téé sép ni ba ba téé bé sép.
Matéô	40	5	46	Inyule ibale ni ngwés i bôt ba ngwés bé, bimbe bibom ni gwé? Baa yak bakottas ba mboñ bé nlélém jam?
Matéô	40	5	47	Ibale ni nyéga ndigi lôkisoñ nan, limbe jam li tôbôtôbô ni mboñ? Baa yak bôt ba matén ba mboñ bé nlélém jam?
Matéô	40	5	48	Jon ni nlama ba peles, nlélém kiki Isoñ nan nu ngii a yé peles.
book	book_id	chapter	verse	text
Matéô	40	6	1	“Yoña yihe le ni bana bañ lem i boñ mam ma téé sép i bisu bi bôt le ndi ba yimbe bé; ibale hala, n’a kôhna bé bibom gwo ki gwo Yak isoñ nan nu a yé i ngii.
Matéô	40	6	2	Jon ngéda u nti makébla ma konangoo, u bôk ndugi bañ hem sép kiki bôt ba bihéñba ba mboñ ikété mandap ma bibégés ni i minloñ, inyu boñ le ba kôhna lipém li bôt ba binam. Me nkal bé maliga le, ba mal kôhna bibom gwap gwobisôna.
Matéô	40	6	3	Ndi we, ngéda u nti makébla ma konangoo, u nwas bañ le woo woñ waé u yi jam woo woñ walôm u yé boñ,
Matéô	40	6	4	inyu boñ le makébla moñ ma konangoo ma tina bañ i mbamba. Ha nyen, Isoñ nu a ntehe mam ma sôli a’ sayap we.
Matéô	40	6	5	“Nlélém jam ki, ngéda ni nsoohe, ni boñ bañ kiki bôt ba bihéñba, inyule ba ngwés ba nsoohe bitétéé i mandap ma bibégés ni i makanda ma minloñ minkeñi le bôt ba tehe bo. Me nkal bé maliga le, ba mal kôhna bibom gwap gwobisôna.
Matéô	40	6	6	Ndi we ibale u nsoohe, jôp ikété tuñ yoñ. I ngéda u mal kwés likôga joñ, soohe Isoñ nu u ntehe bé. Ha nyen, Isoñ nu a ntehe mam ma sôli a’ sayap we.
Matéô	40	6	7	I ngéda ni nsoohe, ni tiimba bañ pot minlélém mi mam, tiimba ni tiimba, kiki bôt ba matén ba mboñ, inyule ba nhoñol le b’a emble bo mu kiki ba mbulus bibuk.
Matéô	40	6	8	Jon ni ba bañ kiki bo, inyule Isoñ nan a nyi mam ma yé bé nseñ iloo yaga le ni mbat nye mo.
Matéô	40	6	9	“Jon haana nyen ni nlama soohe: “‘A Tata wés nu a yé i ngii, jôl joñ li tééba lipubi.
Matéô	40	6	10	Ane yoñ i lo. Sômbôl yoñ i bôña, kiki i ngii, yak hana ’isi.
Matéô	40	6	11	Ti bés koga yés len inyu hilo hini;
Matéô	40	6	12	nwéhél ki bés mapil més, kiki yak bés di nwéhél bôt di mbédél mapil.
Matéô	40	6	13	U nwas bañ le di kwo ikété manoodana, ndi tohol bés i moo ma mut mbe.’
Matéô	40	6	14	“Inyule ibale ni nwéhél bôt mahôha map, Yak isoñ nan nu ngii a’ nwéhél bé;
Matéô	40	6	15	ndi ibale ni nwéhél bé bôt mahôha map, to Isoñ nan a’ nwéhél bé bé mahôha manan.
Matéô	40	6	16	“I ngéda ni nsôga je, ni waa bana masu ma bôt ba modop kiki bôt ba bihéñba, inyule ba njum masu map inyu boñ le bôt ba tehe le ba nsôga je. Me nkal bé maliga le, ba mal kôhna bibom gwap gwobisôna.
Matéô	40	6	17	Ndi we, ngéda u nsôga je, hoo môô mu ño woñ, u jôwa ki su woñ,
Matéô	40	6	18	inyu boñ le sôga yoñ je i ba bañ le bôt ba tehe we, ndi ndik inyu Isoñ nu u ntehe bé. Ha nyen, Isoñ nu a ntehe mam ma sôli a’ sayap we.
Matéô	40	6	19	“Ni waa téédana bébomede nkus hana ’isi, i homa masek ni mañglét bi nje, yak homa bôt ba wip ba mbôk inyu nip.
Matéô	40	6	20	Ndi téédana bébomede nkus i ngii, i homa masek to mañglét bi nje bé, i homa to bôt ba wip ba mbôk bé inyu nip.
Matéô	40	6	21	Inyule i homa nkus woñ u yé, nyoo nyen yak ñem woñ w’a ba.
Matéô	40	6	22	“Jis li yé lambe i nyuu. Jon ibale jis joñ li mbéñge ndigi loñge jam, nyuu yoñ yosôna y’a bai.
Matéô	40	6	23	Ndi ibale jis joñ li mbéñge béba jam, nyuu yoñ yosôna y’a ba jiibe. Ibale mapubi ma yé ikété yoñ ma yé toi jiibe, é kinje jiibe likeñi li!
Matéô	40	6	24	“Mut nye ki nye a nla bé ba nkol u bet iba; inyule a’ oo ndigi wada, a gwés nuu numpe; tole a’ adbe wada, a yan nuu numpe. Ni nla bé ba minkol mi Nyambe ni mi Lingwañ.
Matéô	40	6	25	“Inyu hala nyen me nkal bé le: Ni waa tôñ inyu biniñ binan, inyu yom n’a je tole inyu yom n’a nyo, tole inyu manyuu manan le kii n’a haba. Baa niñ i gwé bé mahee iloo bijek, yak nyuu iloo mambot?
Matéô	40	6	26	Tiblana béñge dinuni di ngii, di nwes bé mbôô to bumbul, to kot bijek ikété mandugi, ndi Isoñ nan nu ngii a njés tjo. Baa ni gwé bé mahee iloo tjo?
Matéô	40	6	27	Njee ikété nan a nla kônde to linut jada mu niñ yé inyule a ntôñ?
Matéô	40	6	28	Inyuki ni ntôñ inyu mambot? Ni ôt biniigana mu mbônji i bikai, ni béñge kiki i nañ; i ntumbba bé ni nson, i mbañ bé to bôñgô;
Matéô	40	6	29	ndi me nkal bé le, to Salômô ikété lipém jé jolisôna, a bi haba bé loñge kiki mbônji yada mu.
Matéô	40	6	30	Jon, ibale hala nyen Nyambe a nlémés mbônji i bikai, i i yé ha len, ndi yani i léña ikété juu, baa a ga eñg bé bé iloo hala, a bé bôt ba hémle titigi?
Matéô	40	6	31	Jon kekikel ni tôñ bañ, to kal le: ‘D’a je kii?’ tole: ‘D’a nyo kii?’ tole: ‘D’a haba kii?’
Matéô	40	6	32	Inyule i mam mana momasôna mon bôt ba matén ba nyéñ ni nwai. Ngo Isoñ nan nu ngii a nyi le ni gwé ngôñ ni mam mana momasôna.
Matéô	40	6	33	“Jon kena ni bisu i yéñ ndugi Ane lôñni telepsép i Nyambe, ndi b’a kônde bé mana mam mape momasôna.
Matéô	40	6	34	Jon kekikel ni tôñ bañ inyu yani, inyule yani a’ bana yé nduña. Hiki kel i gwé yé yé nduña.
book	book_id	chapter	verse	text
Matéô	40	7	1	“Ni waa kéés bape inyu boñ le ba kéés bañ bé;
Matéô	40	7	2	inyule kiki ni nkéés bape, hala nyen b’a kéés yak bé; kiki ni nhégél bape, hala nyen b’a hégél yak bé.
Matéô	40	7	3	Inyuki ni u mbéñge hikaha hi yé i jis li maasoñ, ndi u ntehe bé mbiñ i yé mu jis joñ wemede?
Matéô	40	7	4	Tole lelaa u nla kal maasoñ le: ‘Nwas le me héya hikaha hi yé we i jis,’ ndi nun-ki, mbiñ i yé wemede i jis?
Matéô	40	7	5	A mut bihéñba! Bôk ndugi héya mbiñ i yé we i jis, ndi w’a tehna loñge inyu héya hikaha hi yé i jis li maasoñ.
Matéô	40	7	6	“Ni ti bañ ngwo yom ipubi, to tik ngok nan ni leñ bañ yo ngôi, i tiga le i tidbe yo ni makôô map, ni le i hielba inyu babaa bé bañga bañga.
Matéô	40	7	7	“Ni bat ibabé waa, ndi n’a kôhna; ni yéñ ibabé waa, ndi n’a léba; ni koode ibabé waa, ndi b’a yible bé;
Matéô	40	7	8	inyule hiki mut a mbat, a nkôhna; hiki mut a nyéñ, a nléba; hiki mut a nkoode, b’a yible nye.
Matéô	40	7	9	Ni maliga, njee ikété nan, ibale man wé munlôm a mbat nye bret, a’ ti nye ngok?
Matéô	40	7	10	Tole ibale a mbat hiobi, a’ ti bé nye nyoo, hala bé?
Matéô	40	7	11	Jon, ibale bé ni nyi ti bon banan makébla malam to hala kiki ni yé baboñbéba, bôô ni ngélé yañen ni Isoñ nan nu a yé i ngii? Ngo i bôt ba mbat nye mam malam, yak nye a’ ti bo mo!
Matéô	40	7	12	“Jon, i mam momasôna ni ngwés le bôt ba bôñôl bé, yak bé ni nlama boñ nlélém inyu yap. Hala yaga nyen mbén Môsi i niiga, yak Bapôdôl.
Matéô	40	7	13	“Ni jubul i nwemel ntitigi, inyule nwemel u nkena i tjiba u yé nkeñi, njel yé ki i néhi, yak ngandak bôt i ntagbene mu;
Matéô	40	7	14	ndi nwemel u nkena i niñ u yé ntitigi, njel yé ki i yé hipogdo, ndék bôt yon i nléba yo.
Matéô	40	7	15	“Yoña yihe ni bapôdôl ba bitembee, ba ba nlo i bééni ba nen-ge kiki mintômba, ki le ikété ba yé ngwo-njéé i i nyéñ je bé.
Matéô	40	7	16	N’a yil bo i matam map. Baa bôt ba nket matam ma nkôô wai i biloo, tole matam ma faigé i mbônji biloo?
Matéô	40	7	17	Hala ki nyen hiki e ilam i num matam malam, ndi hiki e ibe i num matam mabe.
Matéô	40	7	18	E ilam i nla bé num matam mabe, to e ibe i nla bé num matam malam.
Matéô	40	7	19	Hiki e i i num bé matam malam, ba nkit yo, ba leñ yo i hié.
Matéô	40	7	20	Jon, n’a yil yaga i bôt ba mu matam map.
Matéô	40	7	21	“Ha hiki mut bé nu a nsébél me le: ‘A Nwet, a Nwet,’ nyen a’ jôp i Ane ngii, ndi ndik nu a mboñ sômbôl i Tata wem nu a yé i ngii.
Matéô	40	7	22	Ngandak y’a kal me i kel i le: ‘A Nwet, a Nwet, baa di ba bé bapôdôl i jôl joñ, di pémhak mimbuu mimbe i jôl joñ, di boñok ki ngandak bihélha bi mam i jôl joñ?’
Matéô	40	7	23	Ha nyen m’a timbhe bo le: ‘Me ma yi bé me bé! Nyodna me ha, a bé bagwelnson ba liyanmbén!’
Matéô	40	7	24	“Jon nu ni nu a ñemble bibuk gwem bini, ndi a nôglak ki gwo, a yé kiki mut pék nu a bi oñ ndap yé i ngii liaa.
Matéô	40	7	25	Ndi nop a no ni ngui, malép ma bet, yak mbuk mbebi a hôñôk; bi kumul ndap i, ndi i kwo bé inyule i bi ôña i ngii liaa.
Matéô	40	7	26	Ndi nu ni nu a ñemble bibuk gwem bini, ndi a nôgôl bé gwo, a yé kiki jôñ mut i i bi oñ ndap yé i ngii lisege.
Matéô	40	7	27	Ndi nop a no ni ngui, malép ma bet, yak mbuk mbebi a hôñôk; bi kumul ndap i, ndi i kwo, i ôbi yaga yosôna.”
Matéô	40	7	28	I ngéda Yésu a bi mal pot bibuk bini, limut li bôt li bé nhelek kiyaga inyu likeñge jé i niiga,
Matéô	40	7	29	inyule a bé niiga bo kiki mut nu a gwé kunde, ha kiki bayimbén bap bé.
book	book_id	chapter	verse	text
Matéô	40	8	1	I ngéda a bi sôs hikôa, mamut makeñi ma noñ nye.
Matéô	40	8	2	Ndi nuna-ki, mut lô wada a lo, a ti nye lipém, a kal le: “A Nwet, ibale ngôñ yoñ i, u nla mélés kon wem.”
Matéô	40	8	3	Jon a sambal woo wé, a tihba nye, a kal le: “Ngôñ yem i! Kon woñ u mal.” I nlélém ngéda, lô yé i mal.
Matéô	40	8	4	Ha nyen Yésu a kal nye le: “Yoñ yihe le u kal bañ mut nye ki nye, ndi ke undba yak prisi, u ti ki likébla Môsi a bi téé kayéle ba ba we mbôgi.”
Matéô	40	8	5	I ngéda a bi jôp i Kapernaum, ñane bisônda wada a lo i boma nye, a soohe nye,
Matéô	40	8	6	a kal ki le: “A Nwet, ngwélél wem a niñi i ndap, a nla bé telep, a nkon iloo hihéga.”
Matéô	40	8	7	Yésu a kal nye le: “I ngéda m’a pam nyoo, m’a mélés kon wé.”
Matéô	40	8	8	Ñane bisônda a timbhe nye le: “A Nwet, me kôli bé leege we i ndap yem, ndi we pot ndik buk, nkol wem w’a témbna mbôô wé.
Matéô	40	8	9	Inyule yak me me gwé ngim bôt i i ñénél me, me ban-ga ki bisônda isi yem. I ngéda me nkal ini sônda le: ‘Ke nyoo!’ I nke; me kal sônda ipe le: ‘Lo!’ I nlo; me kal yak nkol wem le: ‘Boñ lana!’ U mboñ hala.”
Matéô	40	8	10	I ngéda Yésu a bi nok hala, a hel, a kal bôt ba bé noñ nye le: “Me nkal bé maliga le, me ma tehe bé i nya soso hémle ini yak mut to wada i Israel.
Matéô	40	8	11	Ndi me nkal bé le, ngandak y’a lôl i pes likôl ni i hiôñg inyu lo i je ni Abraham ni Isak ni Yakôb i Ane ngii;
Matéô	40	8	12	ndi b’a leñ bon ba Ane i jiibe li mbégdé. Nyoo nyen b’a ee, ba jek masoñ.”
Matéô	40	8	13	Ha nyen Yésu a kal ñane bisônda le: “Kenek. Hala kiki u ñéba hémle, i bôña ni we kiki u mbat.” Yak kon u ngwélél wé u mal ha ngeñ i.
Matéô	40	8	14	I ngéda Yésu a bi jôp i ndap Pétrô, a tehe nyôgôl Pétrô a niñi, a konok lihep.
Matéô	40	8	15	Ha nyen a tihba woo wé, lihep jé li mal, a telep, a bôdôl sélél nye.
Matéô	40	8	16	Ndi ngéda kôkôa i bi kwo, ba lona nye ngandak bôt i i bééna mimbuu mimbe; a pémés mimbuu mimbe ni buk yada, a mélés ki makon ma bôt bobasôna ba bé kon,
Matéô	40	8	17	inyu yônôs jam li pôda ni njel mpôdôl Yésaya le: “Nyemede a bi yoñ makon més, a begee ki mandutu més.”
Matéô	40	8	18	I ngéda Yésu a bi tehe limut li nkéña nye, a ti oda le ba yap uu nwii u tuye.
Matéô	40	8	19	Ha nyen nyimbén wada a lo, a kal nye le: “A Lét, m’a noñ we to hee homa u nke.”
Matéô	40	8	20	Ndi Yésu a kal nye le: “Ndon i gwé bihôk, yak dinuni di ngii di gwé mumbul, ndi Man mut a gwé bé homa a nkéhne ño wé.”
Matéô	40	8	21	Nnigil numpe a kal nye le: “A Nwet, bôk ndugi ti me kunde le me ke me jô pua yem.”
Matéô	40	8	22	Yésu a kal nye le: “U waa bañ noñ me, nwas mim mi jô mim nwap.”
Matéô	40	8	23	I mbus, Yésu ni banigil bé ba jôp i môñgô.
Matéô	40	8	24	Ndi nuna-ki, mbuk mbebi a bôdôl hôñ i tuye, kayéle mangudga ma kahal hô môñgô; ndi nye a bé ke ’ilo.
Matéô	40	8	25	Ha nyen ba bi lo, ba tôdôl nye, ba kal le: “A Nwet, tohol bés, ngo di yé bebee ni wo!”
Matéô	40	8	26	Ndi a kal bo le: “Inyuki ni nkon woñi hala, a bé bôt ba hémle titigi?” I mbus, a telep, a bam mbuk mbebi ni tuye, homa nyensôna a mom yaga nwee.
Matéô	40	8	27	Ha nyen banigil bé ba hel, ba kal le: “Umbe ntén mut unu? Ngo yak mbebi ni tuye bi nôgôl nye.”
Matéô	40	8	28	I ngéda a bi pam uu ngwañ tuye, i nkoñ u bôt ba Gadara, bôt iba ba ba bééna mimbuu mimbe ba lo i boma nye, ba pémlak i kotoo soñ. Ba bé bôt ba bisañ kiyaga, jon mut to wada a bééna bé makénd i lôô mu njel i.
Matéô	40	8	29	Ndi nuna-ki, ba lond, ba kal le: “Di gwééna kii ni we, a Man Nyambe? Baa u nlo hana inyu kép bés mbai ngéda yo ngi kola?”
Matéô	40	8	30	Liuñ li ngôi likeñi li bé jél haa ni bo.
Matéô	40	8	31	Mimbuu mimbe mi bôdôl soohe nye, mi kalak le: “Ibale u mpémés bés, ep bés mu liuñ li ngôi.”
Matéô	40	8	32	Jon a bi kal nwo le: “Kena!” Ha nyen mi bi pam, mi jôp ikété ngôi; ndi nuna-ki, liuñ jolisôna li ke li kwo i nsôsôgô, li beha i tuye, li wo ikété malép.
Matéô	40	8	33	Ndi batééda ngôi ba ke ngwéé, ba jôp ikété tison, ba añal mam momasôna, yak mam ma bi pémél bôt ba bééna mimbuu mimbe.
Matéô	40	8	34	Ndi nuna-ki, tison yosôna i pam inyu boma Yésu; i ngéda ba bi tehe nye, ba soohe nye le a nyodi i loñ yap.
book	book_id	chapter	verse	text
Matéô	40	9	1	Kiki a njôp i môñgô, a yap uu nwii, a ke i tison yé.
Matéô	40	9	2	Ndi nuna-ki, ba lona nye ñambge mut u u bé i ngii nañi. I ngéda a bi tehe hémle yap, Yésu a kal ñambge mut le: “Bana ñem ngui, a man! Bibéba gwoñ bi nwéhlana.”
Matéô	40	9	3	Ha nyen bayimbén bahogi ba bôdôl hoñol le: “Nunu mut a ñôbôs Nyambe jôl.”
Matéô	40	9	4	Kiki Yésu a bé yi mahoñol map, a kal le: “Inyuki ni nhoñol i nya mam mabe i mu miñem minan?
Matéô	40	9	5	Kiki hihéga, kii i ntomb, i kal le: ‘Bibéba gwoñ bi nwéhlana,’ tole i kal le: ‘Telep, kenek’?
Matéô	40	9	6	Ndi inyu boñ le ni yi le Man mut a gwé kunde hana ’isi i nwéhél bibéba—” Jon a kal ñambge mut le: “Telep, begee nañi yoñ, kenek i ndap yoñ.”
Matéô	40	9	7	Ha nyen a telep, a ke i ndap yé.
Matéô	40	9	8	I ngéda limut li bi tehe hala, li kon woñi ngandak, li ti ki Nyambe lipém, nu a nti bôt ba binam i nya ngui i.
Matéô	40	9	9	I mbus, i ngéda a bi nyodi ha, Yésu a tehe mut wada ba nsébél le Matéô a yii i homa ba nsaane tas, a kal nye le: “Noñ me.” Ha nyen a telep, a noñ nye.
Matéô	40	9	10	I mbus ngéda, kiki a bé je i ndap Matéô, nuna-ki, ngandak bakottas ni baboñbéba i lo, i bôdôl je ni Yésu lôñni banigil bé.
Matéô	40	9	11	Ndi kiki ba ntehe hala, Farisai i kal banigil bé le: “Inyuki malét nan a nje lôñni bakottas yak ni baboñbéba?”
Matéô	40	9	12	Kiki Yésu a nok bo, a kal le: “I bôt ba yé mbôô ba gwé bé ngôñ ni dokta, ndik bôt ba nkon.
Matéô	40	9	13	Jon, kena, ni nigil yak kii bini bibuk bi nkobla: ‘Me ngwés konangoo, ha bisesema bé.’ Inyule me bi lo bé me i sébél bôt ba téé sép, ndi baboñbéba.”
Matéô	40	9	14	Ndi banigil ba Yôhanes ba lo i boma nye, ba bat le: “Inyuki bés ni Farisai di gwé lem i sôga je, ndi banigil boñ ba nsôga bé je?”
Matéô	40	9	15	Ha nyen Yésu a kal bo le: “Mawanda ma mbiimuda ma gwé bé njom yo ki yo i modop ngéda yosôna mbiimuda a yé lôñni bo, hala bé? Ndi dilo d’a lo, ngéda mbiimuda a’ yôña, a ba ha bé ni bo, ha nyen b’a sôga je.
Matéô	40	9	16	Mut nye ki nye a nkôñôl bé pes libadô i mondo mu nlômbi mbot, inyule libadô li mondo li nimbil mbot ni ngui, kayéle lituba li nkônde ndik keñep.
Matéô	40	9	17	Bôt ba nha bé to wai yondo ikété minlômbi mi dibôi di wai. Ibale ba mboñ hala, ki dibôi di mbôô, wai i sôbi, yak dibôi di wai di ôbi. Ndi bôt ba nha wai yondo ikété dibôi di wai di yondo, kayéle yom to yada i ñôbi bé.”
Matéô	40	9	18	Kiki a bé kal bo mam mana, nuna-ki, ñane wada a kôôge nye bebee, a ti nye lipém, a kal le: “Ngond yem i nlama ba nwok hanano, ndi lo, kéhi woo woñ i ngii yé, le a témb i niñ.”
Matéô	40	9	19	Ha nyen Yésu a telep, nye ni banigil bé ba noñ i mut nu.
Matéô	40	9	20	Ndi nuna-ki, muda wada nu matjél ma bi bôdôl pam nye hala a yé jôm li nwii ni ima, a lôl nye i mbus, a kôôge nye bebee, a tihba linjek li mbot yé ngii,
Matéô	40	9	21	inyule a bé waa bé kal mu ñem wé le: “Ibale me ntihba ndik to linjek li mbot yé ngii, ki m’a mbôôp.”
Matéô	40	9	22	Kiki Yésu a nhielba, a tehe nye, a kal le: “U kon bañ woñi, a ngond yem! Hémle yoñ i mélés kon woñ.” Ibôdôl ha ngeñ i, kon u muda u mal.
Matéô	40	9	23	Ndi ngéda a bi jôp ikété ndap i ñane nu, a tehe bahem dioñ, yak bôt ba bé ee makeñi,
Matéô	40	9	24	Yésu a kal le: “Ni nyodi hana homa nunu, inyule hingonda hi nwo bé, ndi hi yé ke ’ilo.” Ha nyen ba bôdôl nol nye hiol hi diyana.
Matéô	40	9	25	Kiki ba mal ndik pémés bôt, a jôp i homa hingonda hi bééne, a gwel woo wé, ha nyen hingonda hi telep.
Matéô	40	9	26	Hala nyen ngan i jam li i bi tjama ni mbok i yosôna.
Matéô	40	9	27	I ngéda Yésu a bi nyodi ha, bôt ba ndim iba ba noñ nye, ba londok, ba kalak le: “Kon bés ngoo, a Man David.”
Matéô	40	9	28	Kiki a njôp i ndap, bôt ba ndim ba lo i boma nye, ndi Yésu a bat bo le: “Baa ni nhémle le me nla mélés kon nan?” Ba timbhe nye le: “Ñ, a Nwet.”
Matéô	40	9	29	Ha nyen a tihba mis map, a kal le: “Hala kii ni ñunda hémle, i bôña ni bé kiki ni mbat.”
Matéô	40	9	30	Ha nyen mis map ma yibla. I mbus, Yésu a béhe bo, a kal le: “Yoña yihe le mut to wada a yi bañ jam li.”
Matéô	40	9	31	Ndi ngéda ba bi pam, ba kena ngan yé ni mbok i yosôna.
Matéô	40	9	32	I ngéda ba bé ke, nuna-ki, bôt ba lona nye mut mbuk nu a bééna mbuu mbe;
Matéô	40	9	33	kiki Yésu a mal pémés mbuu mbe, mut mbuk a pot. Ha nyen mamut ma bi hel, ma kal le: “Di ma tehe bé i nya jam ini hana Israel.”
Matéô	40	9	34	Ndi Farisai i bé kal le: “Ni ngui i ñane mimbuu mimbe nyen a mpémés mimbuu mimbe.”
Matéô	40	9	35	Ndi Yésu a bé ke i bitison gwobisôna ni mambai momasôna, a niigaga i mandap ma bibégés, a añlak ñañ nlam u Ane, a mélhak ki mintén mi makon nwominsôna ni bibôk bi bôt gwobisôna.
Matéô	40	9	36	I ngéda a bi tehe mamut, a kon mo ngoo, inyule ba bé tét mo, ba bé yôi ki mo, kiki mintômba mi mi gwé bé ntééda bémba.
Matéô	40	9	37	Ha nyen a kal banigil bé le: “Ñ, libumbul li yé likeñi, ndi basal bôlô ba yé ndék.
Matéô	40	9	38	Jon, soohana Nwet libumbul le a ep basal bôlô mu libumbul jé.”
book	book_id	chapter	verse	text
Matéô	40	10	1	A sébél banigil bé jôm ni iba, a ti bo ngui i pémés mimbuu mimbe ni mélés mintén mi makon nwominsôna ni bibôk bi bôt gwobisôna.
Matéô	40	10	2	Môl ma jôm li baôma ni iba mana: Nu bisu le Simôn, nu ba nsébél ki le Pétrô, ni manyañ le Andréa; Yakôbô ni manyañ le Yôhanes, bon ba Sébédéô;
Matéô	40	10	3	Filipô ni Bartôlôméô; Tômas ni Matéô, nu a bé nkottas; Yakôbô man Alféô; Tadéô;
Matéô	40	10	4	Simôn mut makénd; ni Yuda iskariôt, nu a bi sôk liibana nye.
Matéô	40	10	5	Yésu a bi ep ini jôm ni iba, a ti bo bini biniigana le: “Ni yoñ bañ njel i nke yak bôt ba matén mape, ni jôp bañ to ikété tison i bôt ba Samaria yo ki yo;
Matéô	40	10	6	Ndi kena ibabé waa yak minimlak mi mintômba mi ndap Israel.
Matéô	40	10	7	Mu kiki ni nke, ni téé likalô, ni kalak le: ‘Ane ngii i nkôôge bebee.’
Matéô	40	10	8	Ni mélés bakokon, ni tugul bawoga, ni mélés bakon lô, ni pémés mimbuu mimbe. Ni bi kôs yañga, tina yañga.
Matéô	40	10	9	Ni ha bañ gôl, to silba, to mamuna mu bibot binan bi moni,
Matéô	40	10	10	to bot bijek inyu liké, to mambot ima, to bitamb, inyule nsal bôlô a kôli ni bijek gwé.
Matéô	40	10	11	“To imbe tison to mbai ni njôp, yéña mut nu a kôli, yéna ki ha letee ni nyodi.
Matéô	40	10	12	I ngéda ni njôp i ndap, ni yéga bôt ba ndap.
Matéô	40	10	13	Ibale ndap i kôli, wee nsañ nan u lo i ngii yé; ndi ibale i kôli bé, wee nsañ nan u témb i bééni.
Matéô	40	10	14	To numbe homa mut a nleege bé bé to emble bibuk binan, i ngéda ni mba ni nyodi mu ndap i tole mu tison i, ni kumb lipum li biték li li yé mu makôô manan.
Matéô	40	10	15	Me nkal bé maliga le, i kogse y’a kwél nkoñ u Sôdôm ni Gômôra i Hilo hi Mbagi y’a hoi iloo i kogse y’a kwél i tison i.
Matéô	40	10	16	“Nuna-ki, me yé i ep bé, n’a ba kiki mintômba ipôla ngwo-njéé; jon, yoña yihe kiki nyoo, ndi ni bak ngi nsohi kiki dibeñ.
Matéô	40	10	17	Jon yoña yihe ni bôt ba binam, inyule b’a kena bé i bikééhene, ba bép ki bé disôô i mandap map ma bibégés.
Matéô	40	10	18	B’a kena ki bé i bisu bi bangomin ni bikiñe inyule ni yé banigil bem, ni inyu ti bo ni matén mape mbôgi.
Matéô	40	10	19	Ndi ngéda ba nkena bé i bisu bi ngomin, ni tôñ bañ inyu jam n’a pot ni lelaa n’a pot jo, inyule jam n’a pot l’a tina bé i ngeñ i;
Matéô	40	10	20	inyule bé ndik bé bon n’a pot, ndi n’a pot ni njel mbuu mpubi u Isoñ nan.
Matéô	40	10	21	Handugi hala, mut a’ boñ le manyañ a wo, isañ a boñ man wé nlélém jam, yak bon b’a kolba bagwal bap, ba boñ ki le ba wo.
Matéô	40	10	22	Bôt bobasôna b’a oo ki bé inyule ni yé banigil bem, ndi nu a nhônba letee ni lisuk nyen a’ tohlana.
Matéô	40	10	23	I ngéda ba ntééñga bé i tison ini, ni ôt ngwéé i tison ipe; inyule me nkal bé maliga le, n’a mal yaga bé kiiña mu bitison bi Israel gwobisôna, Man mut nye ngi lo.
Matéô	40	10	24	“Nnigil a nloo bé malét wé, to nkol u nloo bé nwet wé.
Matéô	40	10	25	Nnigil a nlama yi le b’a boñ nye kiki malét wé, yak nkol kiki nwet wé. Ibale bôt ba bi sébél nwet ndap le Belsébub, bôô ni ngélé yañen ni bôt bé ba ndap?
Matéô	40	10	26	Jon, ni kon bañ bo woñi, inyule yom yo ki yo ba nhô y’a yégle bé le ba hulul bé yo, to yom yo ki yo ba nsôô y’a yégle bé le i yiba bé.
Matéô	40	10	27	Mam me nkal bé i jiibe, ni pot mo i mapubi; yak mam ni nok bôt ba nsooga, ni telep i ngii mandap, ni legel mo.
Matéô	40	10	28	I bôt ba nla nol nyuu ndi ba nla bé boñ le ni nimis niñ, ni kon bañ bo woñi; ndi nu a nla mélés niñ ni nol nyuu ikété Géhéna, nyen kona woñi.
Matéô	40	10	29	Bôt ba nuñul diuuna diba inyu tjañtjañ nu a gwé ndik ndék nseñ, hala bé? Ndi to hiada hi nkwo bé ’isi ibabé le Isoñ nan a yi hala.
Matéô	40	10	30	Ndi yak tjôñ dinan tjodisôna di nyiba nsoñgi.
Matéô	40	10	31	Jon ni kon bañ woñi; ni gwé mahee iloo ngandak diuuna.
Matéô	40	10	32	“Jon nu ni nu a neebe i bisu bi bôt le a yé i pes yem, yak me m’a neebe le me yé i pes yé i bisu bi Tata wem nu a yé i ngii.
Matéô	40	10	33	Ndi nu ni nu a ntañba me i bisu bi bôt, yak me m’a tañba nye i bisu bi Tata wem nu a yé i ngii.
Matéô	40	10	34	Ni hoñol bañ le me bi lo hana ’isi i lona nsañ; me bi lo, ha inyu lona nsañ bé, ndi pansoñ.
Matéô	40	10	35	Inyule me bi lo inyu bagal bôt ba lihaa, kayéle man munlôm a kolba isañ; man muda ki a kolba nyañ; yak nkiya a kolba nyôgôl wé.
Matéô	40	10	36	Ibabé nkaa, baoo ba mut b’a ba yaga bôt ba ndap yé lihaa.
Matéô	40	10	37	Nu ni nu a ngwés isañ tole nyañ iloo me a kôli bé ba nnigil wem; yak nu ni nu a ngwés man wé munlôm tole man wé muda iloo me a kôli bé ba nnigil wem.
Matéô	40	10	38	Yak nu ni nu a ngwés bé begee kék yé njiiha le a noñ me, a kôli bé ba nnigil wem.
Matéô	40	10	39	Nu ni nu a noode sôñ niñ yé a’ nimis yo; yak nu ni nu a nimis niñ yé inyu yem, a’ léba yo.
Matéô	40	10	40	“Nu ni nu a nleege bé, wee a nleege yak me; yak nu ni nu a nleege me, wee a nleege yak Nu a bi om me.
Matéô	40	10	41	Nu ni nu a nleege mpôdôl inyule mpôdôl nu, a’ kôhna bibom bi mpôdôl; yak nu ni nu a nleege mut a téé sép inyule mut a téé sép nu, a’ kôhna bibom bi mut a téé sép.
Matéô	40	10	42	Yak nu ni nu a nti wada mu gwañga bi bôt bini to libôndô li malép ma nsune inyule a yé nnigil, me nkal bé maliga le, kekikel, a’ nimis bé bibom gwé.”
book	book_id	chapter	verse	text
Matéô	40	11	1	I ngéda Yésu a bi mal ti jôm jé li banigil ni iba biniigana, a nyodi ha, a ke i téé likalô ni niiga i bitison bipe.
Matéô	40	11	2	Ndi ngéda Yôhanes a bi nok ngan i minson mi Kristô, a bak ikété ndap mok, a ep banigil bé
Matéô	40	11	3	i bat nye le: “Baa wen u yé Nu a nlama lo, tole di nlama bem numpe?”
Matéô	40	11	4	Yésu a timbhe, a kal bo le: “Kena, ni añle Yôhanes i mam ni yé nok, ni tehge ki:
Matéô	40	11	5	Nano bôt ba ndim ba ntehna, yak bibôk bi bôt bi nke, bakon lô ba mbôôp, yak bôt ba ndok ba noga, bawoga ba ntémb i niñ, yak diyeyeba di ñemble ñañ nlam.
Matéô	40	11	6	Maséé ni nu a mpééna bé njee me yé.”
Matéô	40	11	7	I ngéda bana ba bé ke, Yésu a bôdôl pôdôs mamut inyu Yôhanes: “Kii ni bi ke i béñge i ñoñ? Baa likai mbebi i mpôgôs?
Matéô	40	11	8	Ndi kii yaga ni bi ke i béñge? Mut a hééba mambot malam? Ngo i bôt ba nhaba mambot malam ba yé i mandap ma bikiñe.
Matéô	40	11	9	Ni maliga, ni bi pam ni inyuki? I béñge mpôdôl? Ñ, me nkal bé le a nloo yaga mpôdôl.
Matéô	40	11	10	Inyu yé nyen i yé ntilga le: ‘Nuna-ki, me yé ep nlegelnwin wem i bisu gwoñ, nyen a’ bôk we i bisu inyu kôôba njel yoñ!’
Matéô	40	11	11	Me nkal bé maliga le, ikété bôt bôda ba ma gwal, to wada a yé ngi pam mu le a nloo Yôhanes Nsôble, ndi nuntitigi ikété Ane ngii a nloo nye.
Matéô	40	11	12	Ibôdôl i dilo di Yôhanes Nsôble letee ni nano, bôt ba binam ba mboñ biliya bi ngui inyu jôp i Ane ngii, i bôt ba mboñ biliya bi ngui hala, bon ba njôp mu.
Matéô	40	11	13	Inyule mbén Môsi ni bapôdôl bobasôna ba bi pot ikepam i dilo di Yôhanes;
Matéô	40	11	14	ndi to ni ngwés, to ni ngwés bé neebe hala, nyen a yé ‘Éliya nu a nlama lo.’
Matéô	40	11	15	Nu a gwé maôô, a emble.
Matéô	40	11	16	“Ni njee m’a hégha i hiai hini? Hi yé kiki boñge batitigi ba ba yii i bôm, ba séblak mawanda map ma mintuk,
Matéô	40	11	17	ba kalak le: ‘Di bi kôt nsik inyu nan, ndi ni bi sak bé; di bi bégél, ndi ni bi tééñga bé manyuu.’
Matéô	40	11	18	Nlélém jam, Yôhanes a bi lo, a bé je bé, a bé nyo bé, ndi bôt ba nkal le: ‘A gwé mbuu mbe.’
Matéô	40	11	19	Man mut nye a bi lo, a jek, a nyok, ndi bôt ba nkal le: ‘Nuna-ki, mut mbéna je ni mut nyôba wai, liwanda li bakottas ni li baboñbéba.’ Ndi, pék i nene ikété minson nwé.”
Matéô	40	11	20	I mbus, a bôdôl yahal bitison het libim li mimpémba nwé mi mam li bi bôña, inyule bi bi hiel bé miñem:
Matéô	40	11	21	“Ngoo ni we, a Kôrasin! Ngoo ni we a Bétsaida! Inyule i mimpémba mi mam mi mbôña i bééni, ibale mi bôña i Tir ni i Sidôn, ki ba bi hiel miñem kôba, ba haba minsugut, ba yén ki ikété libu.
Matéô	40	11	22	Ndi me nkal bé le, i kogse y’a kwél Tir ni Sidôn i Hilo hi Mbagi y’a hoi iloo i kogse y’a kwél bé.
Matéô	40	11	23	Yak we, a Kapernaum, baa w’a bet letee ni ngii? To! W’a sôs letee ni Soñ; inyule i mimpémba mi mam mi mbôña i weeni, ibale mi bôña i Sôdôm, ki i tison i i ngi yii letee ni len.
Matéô	40	11	24	Ndi me nkal we le, i kogse y’a kwél Sôdôm i Hilo hi Mbagi y’a hoi iloo i kogse y’a kwél we.”
Matéô	40	11	25	Ha ngéda i nyen Yésu a bi timbhe, a kal le: “Me mbégés we i mbamba, a Ta, Nwet ngii ni hisi, inyule u bi sôô bôt ba pék ni bayikaat mam mana, ndi u yeelene mo boñge batitigi.
Matéô	40	11	26	Ñ, a Ta, inyule i bi lémél we i boñ hala.
Matéô	40	11	27	Tata a bi ti me mam momasôna, mut nye ki nye a ntibil bé yi Man handugi Isañ; nlélém jam, mut nye ki nye a ntibil bé yi Isañ handugi Man ni hiki mut Man a ngwés yeelene njee Isañ a yé.
Matéô	40	11	28	Lona i meeni, a bébobasôna ba ni ntumbba ni nson, ni bak ki ni bééga mbegee i ñét, m’a ti bé hogbe.
Matéô	40	11	29	Yoña kop yem nson, ni niglene ki i meeni inyule me gwé ñem nwee ni suhulnyuu, le ndi ni kôs hogbe.
Matéô	40	11	30	Inyule kop yem nson i ntomb i begee, yak mbegee yem i nhoi.”
book	book_id	chapter	verse	text
Matéô	40	12	1	Lisañ jada, Yésu a bé tagbe i nwom mi blé, i kel Sabat. Njal i gwel banigil bé, ba bôdôl ket mis ma blé, ba jek.
Matéô	40	12	2	Kiki Farisai i ntehe hala, i kal nye le: “Nun-ki! Banigil boñ ba yé i boñ jam li ta bé kunde i kel Sabat.”
Matéô	40	12	3	A kal bo le: “Baa ni bi añ bé i jam David a bi boñ ngéda njal i bi gwel nye ni bôt ba bé lôñni nye?
Matéô	40	12	4	Lelaa a bi jôp ikété ndap Nyambe, nye ni bo ba je bret bi makébla, jam le to nye, to i bôt ba bé ni nye, ba bééna bé kunde i boñ, handugi biprisi gwotama?
Matéô	40	12	5	Tole ni bi añ bé ikété mbén Môsi le i dilo di Sabat, biprisi bi mbôk bikila bi Sabat ikété témpel, ndi bi nyégle ngi nsohi?
Matéô	40	12	6	Ndi me nkal bé le nu a nloo témpel a yé hana.
Matéô	40	12	7	Jon ibale ni nok ndoñi i bini bibuk le: ‘Me ngwés konangoo he sesema bé,’ ki bôt ba gwé bé nsohi, ni mpémhene bé bo mbagi nôgôs.
Matéô	40	12	8	Inyule Man mut a yé Nwet Sabat.”
Matéô	40	12	9	I ngéda a bi nyodi ha i homa nu, a jôp i ndap yap bibégés,
Matéô	40	12	10	ndi nuna-ki, mut wada a bé ha, woo u bi wo nye! Jon inyu ôm Yésu nsohi, ba bat nye le: “Baa i yé kunde i mélés makon i kel Sabat?”
Matéô	40	12	11	A kal bo le: “Njee ikété nan, ibale a gwé ntômba wada, ndi u kwo ikété bee i kel Sabat, a’ ke bé le a pémés wo?
Matéô	40	12	12	Bôô ni ngélé yañen ni mut binam, ngo a gwé mahee iloo ntômba! Jon i yé kunde i boñ loñge i kel Sabat.”
Matéô	40	12	13	Ha nyen a kal i mut nu le: “Sambal woo woñ.” Kiki a nsambal ndik wo, u témb mbôô kiki uu umpe.
Matéô	40	12	14	Ndi Farisai i pam i mbégdé, i ôô jimb le ba nol nye.
Matéô	40	12	15	Kiki a nyi hala, Yésu a nyodi ha, yak ngandak bôt i noñ nye, a mélés ki makon ma bôt bobasôna,
Matéô	40	12	16	ndi a tibil yaga ti bo oda le ba kal bañ bôt njee a yé,
Matéô	40	12	17	inyu yônôs jam li pôda ni njel mpôdôl Yésaya nu a kal le:
Matéô	40	12	18	“Nuna-ki, ngwélél wem nu me mpohol, ngwélél wem nu gwéha, nyen a nlémél me! M’a ha mbuu wem i ngii yé, a’ toñle ki matén kii i yé telepsép.
Matéô	40	12	19	A’ nomol bé to lond makeñi, mut to wada a’ nok bé to kiñ yé i minloñ minkeñi.
Matéô	40	12	20	A’ bôk bé kai i sédi, a’ lém bé to nsiñga u lambe u u ntu hiida, letee a boñ le telepsép i yémbél.
Matéô	40	12	21	Ñ, matén m’a bôdôl jôl jé ñem.”
Matéô	40	12	22	I mbus, ba lona nye mut nu a bé ndim ni mbuk inyule a bééna mbuu mbe, a mélés nye kayéle mut mbuk a bôdôl pot, a bôdôl ki tehna.
Matéô	40	12	23	Ha nyen, mamut momasôna ma hel, ma bôdôl kal le: “Baa Man David bé nunu?”
Matéô	40	12	24	I ngéda ba bi nok hala, Farisai i kal le: “I mut nunu a mpémés ndik mimbuu mimbe ni ngui i Belsébub, ñane mimbuu mimbe.”
Matéô	40	12	25	Kiki a bé yi mahoñol map, a kal bo le: “Hiki ane i mbagla inyu kolba yomede i ntjiba, yak hiki tison tole ndap lihaa i mbagla inyu kolba yomede y’a nom bé.
Matéô	40	12	26	Nlélém jam, ibale Satan a mpémés Satan, ngo wee a yé i bagla inyu kolba nyemede; lelaa ni ane yé i nla nom?
Matéô	40	12	27	Handugi hala, ibale me mpémés mimbuu mimbe ni ngui i Belsébub, njee a nti bon banan ngui i pémés nwo? Inyu hala nyen b’a ba bakéés banan.
Matéô	40	12	28	Ndi ibale me mpémés mimbuu mimbe ni njel mbuu u Nyambe, wee yina ni le Ane Nyambe i mpam i bééni ndi ni nyi bé hala.
Matéô	40	12	29	Tole lelaa mut a nla jôp i ndap i mpémba mut, a kadal gwom gwé ibale a mbôk ndugi bé a kañ mpémba mut u? Hala ndik nyen a nla yoñ gwom gwobisôna bi ndap yé.
Matéô	40	12	30	Nu ni nu a ta bé i pes yem a nkolba me, yak nu ni nu a nkot bé bôt ni me a nsand bo.
Matéô	40	12	31	“Inyu hala nyen me nkal bé le, b’a nwéhél bôt to imbe béba tole sol, ndi nu a nsol mbuu u Nyambe, b’a nwéhél bé nye.
Matéô	40	12	32	Kiki hihéga, nu ni nu a mpot buk ibe inyu kolba Man mut, b’a nwéhél nye; ndi nu ni nu a mpot jam inyu kolba mbuu mpubi, b’a nwéhél bé nye, heni, to munu hisi hini, to hii hi nlo.
Matéô	40	12	33	“Ibale ni mbôñgôl e, y’a num matam malam, ndi ibale ni mbôñgôl bé e, matam mé m’a ba bé malam, inyule matam mon ma nyelel le e i yé ilam tole i yé ibe.
Matéô	40	12	34	A bon ba péé, lelaa ni nla pot mam malam ki le ni yé bibéba bi bôt? Inyule i mam ma yôni mut ikété ñem mon nyo u mpot.
Matéô	40	12	35	Loñge mut i mpémhene mam malam mu loñge yé nkus, ndi béba mut i mpémhene mam mabe mu béba yé nkus.
Matéô	40	12	36	Me nkal bé le, bôt b’a timbhe i Hilo hi Mbagi inyu hiki bañga ba mpot i i gwé bé nseñ;
Matéô	40	12	37	inyule inyu bipôdôl gwoñ nyen w’a kéla le u téé sép, inyu bipôdôl gwoñ ki nyen w’a kôhna mbagi nôgôs.”
Matéô	40	12	38	Ndi inyu timbhe nye, bahogi ipôla bayimbén ni Farisai ba kal nye le: “A Lét, di ngwés le u unda bés yimbne.”
Matéô	40	12	39	A timbhe bo, a kal le: “Hiai hibe ni hi ndéñg hi nwaa bé yéñ yimbne, ndi hi’a kôhna bé yimbne yo ki yo, handugi yimbne i mpôdôl Yôna.
Matéô	40	12	40	Inyule ndik kiki Yôna a bi tégbaha dilo daa ikété libum li njok hiobi, hala nyen Man mut a’ tégbaha dilo daa ikété soñ.
Matéô	40	12	41	Bôt ba Ninivé b’a telep i bikééhene ni hiai hini, ba pémhene hio mbagi nôgôs inyule bo ba bi tam bibéba gwap ngéda Yôna a bi tééne bo likalô. Ndi nuna-ki, nu a nloo Yôna a yé hana.
Matéô	40	12	42	Kiñemuda i nwelmbok y’a telep i bikééhene ni hiai hini, i pémhene hio mbagi nôgôs, inyule i bi lôl haa inyu emble pék i Salômô. Ndi nuna-ki, nu a nloo Salômô a yé hana.
Matéô	40	12	43	“I ngéda mbuu mbe u mal nyodi ikété mut, u ntagbe i ñoñ inyu yéñ homa noi, ndi u ntehe bé i nya homa i.
Matéô	40	12	44	I mbus, u nkal le: ‘M’a témb i ndap yem, i het me nyodne.’ I ngéda u ntémb u lo, u nkoba le mut a ta bé mu ndap i, ndi ba nsas yo, ba nlémés ki yo.
Matéô	40	12	45	Ha nyen u nke, u yoñ mimbuu minsaambok mimpe mi mi yé béba iloo womede. I ngéda mi njôp mukété, mi nyééne mu; ha nyen libak li nsôk li mut nu li nyila béba iloo libak jé li bisu. Hala ki nyen y’a ba inyu hiai hibe hini.”
Matéô	40	12	46	I ngéda a bé a ngi pôdhak mamut, nyañ ni lôknyañ ba bé ba téé i mbégdé, ba yéñék pôdôs nye.
Matéô	40	12	47	Ha nyen mut wada a bi kal nye le: “Nun-ki, nyuñ ni lôknyuñ ba téé i mbégdé, ba nyéñ pôdôs we.”
Matéô	40	12	48	A timbhe i mut a bi pôdôs nye, a kal nye le: “Njee a yé ini? Bonjee ba yé lôk kéé?”
Matéô	40	12	49	Ha nyen a sambal woo i pes i banigil bé, a kal le: “Nun-ki, bana bon ba yé ini ni lôk kéé!
Matéô	40	12	50	Inyule nu ni nu a mboñ sômbôl i Tata nu a yé i ngii, nyen a yé mankéé nu munlôm, ni nu muda, ni ini.”
book	book_id	chapter	verse	text
Matéô	40	13	1	I kel i, Yésu a bé a yii ipañ tuye, a ma nyodi i ndap.
Matéô	40	13	2	Mamut makeñi ma kodba ipañ yé kayéle a bet i môñgô, a yén, mamut momasôna ma bé ma téé i ngwañ.
Matéô	40	13	3	Ha nyen a bi gwélél dihéga inyu niiga bo ngandak mam, a kal le: “Nuna-ki, mut wada a bi pam inyu nwes mbôô.
Matéô	40	13	4	Mu kiki a bé nwes mbôô, ihogi i kwo i nloñ, ndi dinuni di lo di je yosôna.
Matéô	40	13	5	Ipe i kwo i bahoma ba ngok het biték bi bé bé ngandak, i pala ki o inyule biték bi bé bé ndip.
Matéô	40	13	6	Ndi ngéda hiañgaa hi bi pam, hi ligis yo inyule i bééna bé minkañ.
Matéô	40	13	7	Ipe ki i kwo ipôla biloo, ndi biloo bi o, bi hô yo.
Matéô	40	13	8	Ndi ipe i bi kwo i hisi hilam, i bôdôl num matam, ihogi i num matam mbôgôl ngélé, ipe môm masamal ma ngélé, ipe ki môm maa.
Matéô	40	13	9	Nu a gwé maôô, a emble.”
Matéô	40	13	10	Ha nyen banigil ba bi lo, ba bat nye le: “Inyuki u ngwélél dihéga inyu pôdôs bo?”
Matéô	40	13	11	A timbhe, a kal le: “Bé bon i bi tina le ni nok mimb mimpubi mi Ane ngii, ndi hala a bi tina bé bo.
Matéô	40	13	12	Inyule nu a gwé, b’a kônde ki nye le a bana ngandak; ndi nu a gwé bé, yak ndék a gwé, b’a yoñ yo.
Matéô	40	13	13	Inyu hala nyen me ngwélél dihéga inyu pôdôs bo; inyule ba mbéñge, ndi i yé wengoñle ba mbéñge bé, ba ñemble, ndi i yé wengoñle ba ñemble bé, to nok ba ntibil bé nok.
Matéô	40	13	14	Yak lipôdôl li Yésaya li yé yônôl bo, li li nkal le: ‘N’a emble yaga, ndi ni yé mbén i tibil nok; yak béñge n’a béñge yaga, ndi ni yé mbén i tehe.
Matéô	40	13	15	Inyule miñem mi bôt bana mi nyila nledek, ba nloñ ki maôô map, ba nyip yak mis map kayéle ba yé mbén i tehe ni mis map, to nok ni maôô map, to tibil nok ndoñi ni miñem nwap, tiga le ba hielba le ndi me mélés makon map.’
Matéô	40	13	16	“Ndi maséé ma yé ni bé inyule mis manan ma ntehna, yak maôô manan ma noga.
Matéô	40	13	17	Inyule me nkal bé maliga le, ngandak bapôdôl ni bôt ba telepsép ba bi bana ngôñ i tehe mam ni yé tehe, ndi ba bi tehe bé mo, yak emble mam ni yé emble, ndi ba bi emble bé mo.
Matéô	40	13	18	“Nano emblana kii hihéga hi mut a bi nwes mbôô hi nkobla.
Matéô	40	13	19	I ngéda mut a ñemble nwin u Ane, ndi a tibil bé nok kii u nkobla, mut mbe a nlo, a nup yom ba mbel ikété ñem wé; nyen a yé mbôô i bi kwo i nloñ.
Matéô	40	13	20	Inyu mbôô i bi kwo i bahoma ba ngok, i yé mut nu a ñemble bañga, a neebe ki yo ngélé yada ni maséé.
Matéô	40	13	21	Ndi kiki bañga i yé ngi o minkañ ikété ñem wé, a nom ndigi inyu ndék ngéda; ndi i ngeñ njiiha tole ndééñga bi nlo inyule a ñemble bañga, a mpala baage.
Matéô	40	13	22	Inyu mbôô i bi kwo ipôla biloo, i yé mut a ñemble bañga, ndi mandutu ma niñ munu nkoñ ’isi ni ngui malôga i lingwañ bi nhô bañga kayéle i num bé matam.
Matéô	40	13	23	Inyu mbôô i bi kwo i hisi hilam, i yé mut nu a ñemble bañga, a tibil ki nok yo, a num yaga ki matam, wada mbôgôl ngélé, nuu numpe môm masamal, nuu ki môm maa.”
Matéô	40	13	24	A yoñ ki hihéga hipe, a kal bo le: “Ane ngii i yé kiki mut nu a bi nwes loñge mbôô i wom wé.
Matéô	40	13	25	I ngéda bôt ba bé ke ’ilo, ñoo wé a lo, a nwes mbôô i béba kai ipôla blé, a ke.
Matéô	40	13	26	I ngéda blé i bi o, i num matam, ha nyen yak béba kai i bi nene.
Matéô	40	13	27	Jon minkol mi nwet ndap mi bi lo, mi kal nye le: ‘A Nwet, baa loñge mbôô bé yon u bi nwes i wom woñ? Ndi béba kai i nlôl ni hee?’
Matéô	40	13	28	A kal bo le: ‘Mut nu a yé ñoo wem nyen a mboñ hala.’ Minkol mi kal nye le: ‘Baa u nsômbôl ni le di ke, di nup yo?’
Matéô	40	13	29	A timbhe le: ‘To, tiga le ngéda ni mba ni nup béba kai, ni nup yak blé ngi kôôba.
Matéô	40	13	30	Nwaha gwo biba bi nañ letee ni i libumbul. I ngéda libumbul, m’a kal babumbul le: Ni bôk ndugi ni kot béba kai, ni kañ yo mimbom mimbom, ni ligis yo; i mbus, ni kot blé ikété ndugi yem.’”
Matéô	40	13	31	A yoñ ki hihéga hipe, a kal bo le: “Ane ngii i yé kiki hisiina hi mbôô le mut a bi yoñ, a bel i wom wé.
Matéô	40	13	32	I nloo mbôô yosôna bititigi, ndi ngéda i nañ, i nloo mbônji yosôna bikeñi, i yila e kayéle dinuni di ngii di nlo, di léba liyééne mu mintjep nwé.”
Matéô	40	13	33	A yôñôl ki bo hihéga hipe: “Ane ngii i yé kiki muda nu a bi yoñ séñha, a pôdna yo ikété dihéga dikeñi di flawa daa letee flawa yosôna i hôl.”
Matéô	40	13	34	Yésu a bi añle mamut i mam mana momasôna ni njel dihéga. Ni maliga, a bé pôdôs bé bo ibabé i yoñ hihéga,
Matéô	40	13	35	inyu yônôs jam li pôda ni njel mpôdôl nu a kal le: “M’a yibil nyo wem ni dihéga; m’a añal mam ma sôli ibôdôl i bibôdle.”
Matéô	40	13	36	I mbus ha, i ngéda a bi huuha mamut, a jôp ikété ndap. Banigil bé ba lo ipañ yé, ba kal le: “Toñle bés hihéga hi béba kai i wom.”
Matéô	40	13	37	A timbhe, a kal bo le: “Mut a nwes loñge mbôô a yé Man mut;
Matéô	40	13	38	wom u yé nkoñ ’isi. Loñge mbôô i yé bon ba Ane, ndi béba kai i yé bon ba mut mbe,
Matéô	40	13	39	yak ñoo nu a bi bel yo a yé Nsohop. Libumbul li yé mamélél ma ngim nkoñ ’isi, babumbul ba yé biañgel.
Matéô	40	13	40	Jon, kiki ba nkot béba kai, ba ligis yo i hié, hala nyen y’a ba i mamélél ma nkoñ ’isi.
Matéô	40	13	41	Man mut a’ om biañgel gwé, bi pémés ikété Ane yé mam momasôna ma ntinde bape i boñ bibéba bi mam, ni bôt ba gwé lem i yan mbén,
Matéô	40	13	42	bi leñ bo ikété juu li hié hikeñi. Nyoo nyen b’a ee, ba jek masoñ.
Matéô	40	13	43	Ha ngéda i, bôt ba telepsép b’a bai ni ngui kiki hiañgaa mu Ane i Tata wap. Nu a gwé maôô, a emble.
Matéô	40	13	44	“Ane ngii i yé kiki nkus u bak u sôli i wom, ndi mut a léba wo, a témb a sôô wo; inyu maséé mé, a nke, a nuñul gwom gwobisôna a gwé, a somb i wom u.
Matéô	40	13	45	“Ane ngii i yé yak kiki mut nyuñga nu a nyéñ tik ngok ilam.
Matéô	40	13	46	I ngéda a bi léba tik ngok yada i i nhee diye, a bi ke, a pala nuñul gwom gwobisôna a bééna, a somb yo.
Matéô	40	13	47	“Ane ngii i yé yak kiki pése le ba nleñ ikété tuye, i nkot mintén mi tjobi nwominsôna.
Matéô	40	13	48	I ngéda i nyon, ba ñôt yo i ngwañ tuye; i mbus, balop tjobi ba yén, ba ha tjobi dilam ikété bisel, ndi ba lep tjobi dibe.
Matéô	40	13	49	Hala nyen y’a ba i mamélél ma nkoñ ’isi. Biañgel gw’a lo, bi héya bibéba bi bôt ipôla bôt ba téé sép,
Matéô	40	13	50	bi leñ bo ikété juu li hié hikeñi. Nyoo nyen b’a ee, ba jek masoñ.
Matéô	40	13	51	“Baa ni ntibil nok kii mam mana ma nkobla?” Ba kal nye le: “Ñ.”
Matéô	40	13	52	Ha nyen a bi kal bo le: “Ibale hala, hiki malét, i ngéda ba mal niiga nye mam inyu Ane ngii, a yé kiki nwet mbai, nu a mpémés ikété lisôô jé li nkus gwom bi mondo ni minlômbi mi gwom.”
Matéô	40	13	53	I ngéda Yésu a bi mal yoñ dihéga dini, a nyodi ha homa nu.
Matéô	40	13	54	I mbus, a ke i loñ yé, a bôdôl niiga bôt i ndap yap bibégés, kayéle ba hel, ba kal le: “Hee i mut nunu a bi yôñôl pék ni mimpémba mi mam mini?
Matéô	40	13	55	Baa nye bé nyen a yé man kapinda? Nyañ bé le Maria, ni lôknyañ bé le Yakôbô, Yôsep, Simôn ni Yuda?
Matéô	40	13	56	Yak lôknyañ i bôda, yosôna i yé ni bés, hala bé? Hee ni a nyôñôl mam mana momasôna?”
Matéô	40	13	57	Jon ba bi tjél hémle nye. Ndi Yésu a kal bo le: “Mpôdôl a gwé lipém homa nyensôna, ndi a gwé bé lipém i loñ yé to i ndap yé.”
Matéô	40	13	58	A bi boñ bé ngandak mimpémba mi mam nyoo inyu ngitophémle yap.
book	book_id	chapter	verse	text
Matéô	40	14	1	Ha ngéda i, kiki ñane nkoñ le Hérôdé a bi nok mam Yésu a bé boñ,
Matéô	40	14	2	a kal bagwélél bé le: “Yôhanes Nsôble nu. A ntuge, inyu hala nyen a mboñ mini mimpémba mi mam.”
Matéô	40	14	3	Hérôdé a bi gwel Yôhanes, a kañ nye, a ha nye i mok inyu Hérôdia, nwaa maasañ le Filipô.
Matéô	40	14	4	Inyule Yôhanes a bé kal nye le: “I ta bé we kunde i bana muda nu.”
Matéô	40	14	5	Ndi to hala kiki a bé yéñ nol nye, a bé kon limut woñi inyule li bé yoñ Yôhanes kiki mpôdôl.
Matéô	40	14	6	Ndi ngéda ngand ligwéé li Hérôdé i bé tagbe, ngond i Hérôdia i sak i bisu bi bakén, hala a lémél Hérôdé ngandak
Matéô	40	14	7	kayéle a bôn, a kum soñ le a nti nye kii yosôna a mbat.
Matéô	40	14	8	Ha nyen nyañ a bi tinde nye i kal le: “Ti me ño u Yôhanes Nsôble hana i nleha pan.”
Matéô	40	14	9	Hala a bi tééñga kiñe. Ndi to hala, a bat le ba ti nye wo inyule a bi kum soñ i bisu bi bakén ba bé je ni nye.
Matéô	40	14	10	Jon a bi om le ba kit Yôhanes ño i ndap mok.
Matéô	40	14	11	Ba lona ño wé i nleha pan, ba ti wo hingonda, hi kena wo yak nyañ.
Matéô	40	14	12	I mbus ngéda, banigil bé ba lo, ba yoñ mim wé, ba jô wo; i mbus, ba ke ba añle Yésu hala.
Matéô	40	14	13	Kiki a nok hala, Yésu a jôp i môñgô, a nyodi ha, a ke i homa a yé nwee inyu ba nyetama. Ndi kiki mamut ma nok hala, ma noñ nye ni makôô, ma lôlak i bitison.
Matéô	40	14	14	I ngéda a bi pam i ngwañ, a tehe limut li bôt likeñi, a kônôl bo ngoo, a mélés ki makon ma bakokon bap.
Matéô	40	14	15	Ndi ngéda kôkôa i bi kwo, banigil bé ba lo nye ipañ, ba kal le: “I homa nunu a yé ñoñ, yak kel i yé nkenek; huuha mamut kayéle ma ke i mambai le ba sômbôl bomede bijek.”
Matéô	40	14	16	Ndi Yésu a kal bo le: “Ba nlama bé ke; tina bo bijek bébomede.”
Matéô	40	14	17	Ba kal nye le: “Di gwé bé to yom hana, handugi bret bitan ni tjobi diba.”
Matéô	40	14	18	A kal le: “Ni lona me gwo hana.”
Matéô	40	14	19	A bat ki mamut le ma yén i ngii bikai. Ha nyen a yoñ bret bitan ni tjobi diba, a pa mis i ngii, a sayap gwo; i mbus, a bek bret, a ti gwo banigil bé, yak banigil bé ba ti gwo mamut.
Matéô	40	14	20	Hala nyen bôt bobasôna ba bi je, ba nuu, ba yoñ yak bikét bi bi yégle, bi yon ikété jôm li bisel ni biba.
Matéô	40	14	21	Ndi i bet ba bi je ba bé jam kiki bo dikôô di bôlôm ditan, handugi bôda ni boñge batitigi.
Matéô	40	14	22	Kunda yada i mbus ha, Yésu a kal banigil bé le ba jôp i môñgô, ba bôk nye bisu nyoo uu ngwañ, ndi nye a yégle inyu huuha mamut.
Matéô	40	14	23	Kiki a bi mal huuha mamut, a bet hikôa nyetama inyu soohe. I ngéda kôkôa i bi kwo, a bé a ngi yii nyoo nyetama.
Matéô	40	14	24	Môñgô u bé u ma ke mbôgôl ni mbôgôl méta haa ni ngwañ tuye, mangudga ma bé ndéñgés wo inyule mbebi i bé lôl bo bisu.
Matéô	40	14	25	Ndi bebee ni maye ma kel, a lo i koba bo, a kenek ni makôô i ngii tuye.
Matéô	40	14	26	Kiki ba ntehe nye a nkil i ngii tuye, banigil bé ba kon woñi, ba kal le: “Yiinda i!” Ba lond ni ngui inyu ngandak woñi.
Matéô	40	14	27	Ndi kunda yada, Yésu a kal bo le: “Ni bana makénd! Me nu! Ni kon bañ woñi.”
Matéô	40	14	28	Pétrô a timbhe nye le: “A Nwet, ibale we nu, ti oda le yak me me kil i ngii malép, me lo me koba we.”
Matéô	40	14	29	A kal le: “Lok!” Ha nyen Pétrô a bi nyodi i môñgô, a ke ni makôô i ngii malép inyu boma Yésu.
Matéô	40	14	30	Ndi ngéda a bi béñge mbuk mbebi, a kon woñi. Kiki a mbôdôl yin, a lond makeñi le: “A Nwet, tohol me!”
Matéô	40	14	31	I nlélém ngéda, Yésu a sambal woo, a gwel nye, a kal nye le: “A mut hémle titigi, inyuki u nwas le pééna i je we ñem?”
Matéô	40	14	32	Kiki ba njôp i môñgô, mbuk mbebi a mal.
Matéô	40	14	33	Ha nyen i bet ba bé ikété môñgô ba ti nye lipém, ba kal le: “U yé toi Man Nyambe.”
Matéô	40	14	34	I mbus, ba yap tuye, ba pam i ngwañ u tuye, i Génésarét.
Matéô	40	14	35	Kiki bôt ba homa nu ba nyi nye, ba ep nwin mu nkoñ u wonsôna, ha nyen ba bi lona nye bôt bobasôna ba bé kon.
Matéô	40	14	36	Ba yemhe ki nye le ba tihba ndigi to linjek li mbot yé ngii; ba bobasôna ba bé tihba jo, makon map ma bé mal, mal yosôna.
book	book_id	chapter	verse	text
Matéô	40	15	1	Ha nyen Farisai ni bayimbén ba lo yak Yésu, ba lôlak i Yérusalem, ba kal le:
Matéô	40	15	2	“Inyuki banigil boñ ba noñ bé bilem bi bôt ba ngéda kôba? Kiki hihéga, ba njôwa bé moo map ngéda ba nsômbôl je.”
Matéô	40	15	3	A timbhe bo, a kal le: “Inyuki yak bé ni mbôk mbén Nyambe inyu bilem bi loñ nan?
Matéô	40	15	4	Kiki hihéga, Nyambe a bi kal le: ‘Ti isoñ bo nyuñ lipém,’ ni le: ‘I mut a nleñ isañ tole nyañ bibuk bibe, a nlama nôla.’
Matéô	40	15	5	Ndi bé ni nkal le: ‘Nu ni nu a nkal isañ tole nyañ le: “I gwom gwobisôna me gwé, bi me bak le me gwélél inyu hôla we, me nkébél gwo Nyambe,”
Matéô	40	15	6	a gwé bé le a ti isañ lipém to ndék.’ Hala nyen ni bi yilha bañga i Nyambe yañga inyu bilem bi loñ nan.
Matéô	40	15	7	A bé bôt ba bihéñba, maliga mon Yésaya a bi bôk pot inyu nan ngéda a kal le:
Matéô	40	15	8	‘I litén lini li nti me lipém ni bibép, ndi miñem nwap mi yé yaga haa ni me.
Matéô	40	15	9	Yañga yaga nyen ba nke ni bisu i bégés me, inyule ba niiga mambén ma bôt ba binam wengoñle ma yé mambén ma Nyambe.’”
Matéô	40	15	10	Ha nyen a sébél limut ipañ yé, a kal jo le: “Emblana, ni tibil ki nok:
Matéô	40	15	11	I yom i njôp mut i nyo, yo bé yon i nhindis nye, ndi i yom i mpémél mut i nyo, yon i nhindis nye.”
Matéô	40	15	12	I mbus, banigil ba lo, ba kal nye le: “Baa u nyi le Farisai i ñunup ngéda i nok i yom u mpot?”
Matéô	40	15	13	A timbhe, a kal le: “Hiki bebela Tata wem nu ngii a mbel bé, b’a nup yo.
Matéô	40	15	14	Nwaha bo. Ba yé baéga ba ba yé ndim. Ndi, ibale mut ndim a ñéga mut ndim, ngo bo iba ba ga kwo ikété bee.”
Matéô	40	15	15	Pétrô a kal le: “Toñle le bés hihéga u bak u yoñ.”
Matéô	40	15	16	Ha nyen a kal le: “Baa to bé ni yé ngi tibil nok?
Matéô	40	15	17	Baa ni nyi bé le hiki yom i njôp mut i nyo, i ntagbe i minla, ndi i sôk i luk?
Matéô	40	15	18	Ndi hiki yom i mpam mut i nyo i nlôl i ñem; i mam ma mon ma nhindis mut.
Matéô	40	15	19	Kiki hihéga, mu ñem nyen bipék bibe bi nlôl, yak manola, ndéñg, malal ma nyega, wip, mbôgi bitembee, liôbôs Nyambe jôl.
Matéô	40	15	20	I mam mana mon ma nhindis mut; ndi i je ngi jôwa moo i nhindis bé mut.”
Matéô	40	15	21	Ndi ngéda a bi nyodi ha, Yésu a ke i nkoñ u Tir ni Sidôn.
Matéô	40	15	22	Ndi nuna-ki, muda Fénikia wada nu a bé lôl mu nkoñ u, a lond le: “Kon me ngoo, a Nwet, a Man David. Ngond yem i nok njôghe iloo hihéga inyule mbuu mbe u ntééñga nye ngandak.”
Matéô	40	15	23	Ndi a bi pot bé to buk inyu timbhe nye. Jon banigil bé ba bi lo, ba bôdôl soohe nye, ba kalak le: “Kal nye le a kenek, inyule a nwaa bé lond i mbus yés.”
Matéô	40	15	24	A timbhe le: “Ba ñom bé me inyu hôla matén momasôna, ndik minimlak mi mintômba mi ndap Israel.”
Matéô	40	15	25	Ndi muda a lo, a ti nye lipém, a kal le: “A Nwet, hôla me!”
Matéô	40	15	26	A timbhe, a kal le: “I ta bé loñge i yoñ bret bi boñge inyu leñ gwo bon ba ngwo.”
Matéô	40	15	27	Muda a kal le: “Ndi yak bon ba ngwo ba nje yaa minluñ mi nkwo isi téblé i bet bap.”
Matéô	40	15	28	Ha nyen Yésu a kal nye le: “Éé, a muda, hémle yoñ i yé keñi; i bôña we kiki u nsômbôl.” Ibôdôl ha ngéda i, ngond yé i mbôôp.
Matéô	40	15	29	I ngéda a bi nyodi ha, Yésu a ke bebee ni tuye Galiléa, kiki a mbet hikôa, a yén ’isi.
Matéô	40	15	30	Ha nyen mamut makeñi ma tiige nye bebee, ma lona bibôk bi bôt, bôt ba nlem, bôt ba ndim, bôt ba mbuk ni ngandak bôt ipe; ba niñi bo i makôô mé, a mélés makon map.
Matéô	40	15	31	Jon limut li bi hel ngéda li bi tehe bôt ba mbuk ba mpot, yak bôt ba nlem ba témbék mbôô, bibôk bi bôt bi kenek, yak bôt ba ndim ba tehnaga, ha nyen ba bégés Nyambe nu Israel.
Matéô	40	15	32	Ndi Yésu a sébél banigil bé ipañ yé, a kal le: “Me nkon limut lini ngoo, inyule, nano a yé dilo daa le li yé ni me, ndi li gwé bé yom i je yo ki yo. Me ngwés bé le ba témb njal, tiga le ba kwo i njel.”
Matéô	40	15	33	Ndi banigil ba kal nye le: “Hee d’a yôñôl bret bi nkola munu ñoñ inyu boñ le i nya limut li bôt likeñi ini i nuu?”
Matéô	40	15	34	Ha nyen Yésu a bat bo le: “Ni gwé bret gwañen?” Ba timbhe le: “Bisaambok, ni ndék bon ba tjobi.”
Matéô	40	15	35	I mbus, a kal limut le li yén ’isi,
Matéô	40	15	36	a yoñ bret bisaambok ni tjobi; kiki a nti mayéga, a bek gwo, a bôdôl ti gwo banigil, yak banigil bé ba ti gwo mamut.
Matéô	40	15	37	Bôt bobasôna ba je, ba nuu, ba bada ki bikét bi bi yégle, bi yon ikété bisel bikeñi bisaambok.
Matéô	40	15	38	Ndi ba ba bi je ba bé dikôô dina di bôlôm, handugi bôda ni boñge batitigi.
Matéô	40	15	39	Sôk i nsôk, i ngéda a bi mal huuha mamut, a jôp i môñgô, a ke i nkoñ u Magadan.
book	book_id	chapter	verse	text
Matéô	40	16	1	Ha nyen Farisai ni Sadukai ba bi tiige nye bebee; ndi inyu noode nye, ba bat nye le a unda bo yimbne i nlôl i ngii.
Matéô	40	16	2	A timbhe, a kal bo le: “I ngéda kôkôa i nkwo, ni nkal le: ‘Kel y’a ba lam yani inyule ngii i nkôyôp,’
Matéô	40	16	3	ndi kegla, ni nkal le: ‘Lihep ni nop bi mba len inyule ngii i nkôyôp ndi i nkôp ond.’ Ni nyi kobol ngéda inoñnaga ni kiki ngii i nene, ndi ni nla bé kobol biyimbne bi ngéda.
Matéô	40	16	4	Hiai hibe ni hi ndéñg hi nwaa bé yéñ yimbne, ndi hi’a kôhna bé yimbne yo ki yo handugi yimbne i Yôna.” I mbus, a ke, a yék bo ha.
Matéô	40	16	5	Banigil ba yap, ba ke uu ngwañ, ba hôya yoñ bret.
Matéô	40	16	6	Yésu a kal bo le: “Yiblana mis, ni yoñ ki yihe ni séñha i Farisai ni Sadukai.”
Matéô	40	16	7	Ha nyen ba bi bôdôl hek pék bo ni bo, ba kalak le: “Ngo di nyoñ bé bret yo ki yo.”
Matéô	40	16	8	Kiki a nyi hala, Yésu a kal le: “Inyuki ni yé kwel bé ni bé, ni kalak le ni nyoñ bé bret, a bé bôt ba hémle titigi?
Matéô	40	16	9	Baa ni yé ngi nok i jam me nyéñ kal bé? Baa ni nhôya lelaa me bi gwélél bret bitan inyu jés dikôô ditan di bôlôm, ni bisel gwañen ni bi bada?
Matéô	40	16	10	Tole ni nhôya lelaa me bi gwélél bret bisaambok inyu jés dikôô di bôlôm dina, ni bisel bikeñi gwañen ni bi bada?
Matéô	40	16	11	Lelaa ni nok bé le me pôdhak bé bé inyu bret? Ndi yoña yihe ni séñha i Farisai ni Sadukai.”
Matéô	40	16	12	Ha nyen ba bi tibil nok le a kalak le ba yoñ yihe, ha ni séñha i bret bé, ndi ni biniigana bi Farisai ni Sadukai.
Matéô	40	16	13	I ngéda a bi pam i nkoñ u Kaisaréa Filipi, Yésu a bat banigil bé le: “Bôt ba nkal le Man mut a yé njee?”
Matéô	40	16	14	Ba kal le: “Bahogi ba nkal le Yôhanes Nsôble, bape Éliya, bape ki Yérémia tole wada ikété bapôdôl.”
Matéô	40	16	15	A kal bo le: “Ndi bé ni nkal le me yé njee?”
Matéô	40	16	16	Simôn Pétrô a timbhe le: “U yé Kristô, Man Nyambe nu a niñ.”
Matéô	40	16	17	Yésu a timbhe, a kal nye le: “U yé kimasoda, a Simôn, man Yôna, inyule minsôn ni matjél bé gwon bi nyeelene we jam li, ndi Tata nu a yé i ngii nyen a mboñ hala.
Matéô	40	16	18	Me nkal ki we le: U yé Pétrô; munu liaa lini nyen m’a ôñôl likoda jem, to manwemel ma Soñ m’a yémbél bé jo.
Matéô	40	16	19	M’a ti we diliba di Ane ngii; hiki jam u yé le u téñ hana ’isi l’a ba jam ba mal téñ i ngii, hiki jam u yé le u tiñil hana ’isi l’a ba jam ba mal tiñil i ngii.”
Matéô	40	16	20	I mbus, a béhe banigil le ba kalak bañ mut nye ki nye le nyen a yé Kristô.
Matéô	40	16	21	Ibôdôl ha ngéda i, Yésu a bôdôl toñle banigil bé le a nlama ke i Yérusalem, a nok ki ndutu ngandak i moo ma mimañ mi litén ni baéga biprisi ni bayimbén; ba nol ki nye, ndi a’ tuglana i hilo hi nyônôs aa.
Matéô	40	16	22	Ha nyen Pétrô a kena nye ipañ, a bôdôl nyéyéi nye, a kalak le: “Kônôl wemede ngoo, a Nwet; i mam mana ma yé mbén i pémél we.”
Matéô	40	16	23	Ndi a hielba, a kal Pétrô le: “Témb me i mbus, a Satan! U yéne me ngok baagene inyule u nhoñol bé mahoñol ma Nyambe, ndi ma bôt ba binam.”
Matéô	40	16	24	I mbus, Yésu a kal banigil bé le: “Ibale mut a nsômbôl noñ me, a nlama ha bé niñ inyu yé nyemede, ndi a begee kék yé njiiha, a noñ me ibabé waa.
Matéô	40	16	25	Inyule nu ni nu a nsômbôl tohol niñ yé, a’ nimis yo; ndi nu ni nu a nimis niñ yé inyu yem, a’ léba yo.
Matéô	40	16	26	Ni maliga, umbe nseñ mut a’ bana ibale a nkôhna nkoñ ’isi wonsôna ndi a nimis niñ yé? Tole kii mut a’ ti inyu niñ yé?
Matéô	40	16	27	Inyule Man mut a nlama lo ikété lipém li Isañ ni biañgel gwé, ha nyen a ga timbhe hiki mut inoñnaga ni maboñok mé.
Matéô	40	16	28	Me nkal bé maliga le, bahogi ipôla bôt ba téé hana b’a wo yaga bé ibale ba mbôk bé ba tehe Man mut a nlo ikété Ane yé.”
book	book_id	chapter	verse	text
Matéô	40	17	1	Dilo disamal i mbus ha, Yésu a yoñ Pétrô ni Yakôbô bo manyañ le Yôhanes, a kena botama i hikôa hi nyôgi.
Matéô	40	17	2	A heñla i bisu gwap; su wé u bai kiki hiañgaa, yak mambot mé ma pôp kiki mapubi.
Matéô	40	17	3	Ndi nuna-ki, Môsi bo Éliya ba pémél bo, ba kwelek ni Yésu.
Matéô	40	17	4	Ha nyen Pétrô a kal Yésu le: “A Nwet, hala a yé loñge jam kiki di yé hana. Ibale u ngwés, m’a téé mandap ma mabadô maa hana, yada inyu yoñ, yada inyu Môsi, yada inyu Éliya.”
Matéô	40	17	5	Kiki a bé a ngi podok, nuna-ki! Ond i mbai i hô bo, ndi nuna-ki, kiñ i pémél mu ond, i kal le: “Man wem nunu, man wem nu gwéha, nyen a nlémél me. Emblana nye.”
Matéô	40	17	6	Kiki ba nok hala, banigil ba kwo, ba ôm mbom ’isi, ba kon ki woñi ngandak.
Matéô	40	17	7	Ha nyen Yésu a kôôge bo bebee, a tihba bo, a kal le: “Telbana. Ni kon bañ woñi.”
Matéô	40	17	8	I ngéda ba bi pa mis, ba tehe bé mut nye ki nye, ndik Yésu nyetama.
Matéô	40	17	9	Kiki ba bé sôs hikôa, Yésu a ti bo oda le: “Ni añle bañ mut nye ki nye yiinda ini letee Man mut a tuge ikété bawoga.”
Matéô	40	17	10	Ndi banigil ba bat nye mbadga le: “Inyuki bayimbén ba nkal ni le Éliya a nlama ndugi lo?”
Matéô	40	17	11	A timbhe, a kal le: “Ni maliga, Éliya a yé i lo, a’ tibil ki mam momasôna.
Matéô	40	17	12	Ndi me nkal bé le Éliya a bi lo, ndi ba bi yi bé le nye nu, ba boñ ki nye kii yosôna ba bé gwés. Nlélém jam, yak Man mut a’ ke i nok ndutu i moo map.”
Matéô	40	17	13	Ha nyen banigil ba tibil nok le a pôdhak bo inyu Yôhanes Nsôble.
Matéô	40	17	14	I ngéda ba bi pam bebee ni limut li bôt, mut wada a lo nye ipañ, a umul nye maboñ, a kal le:
Matéô	40	17	15	“A Nwet, kônôl man wem nu munlôm ngoo inyule a nkwo ti, a nok ki njôghe ngandak. A mbéna kwo ikété hié, a bén-ga ki kwo ikété malép.
Matéô	40	17	16	Me bak me kena nye yak banigil boñ, ndi ba nla bé mélés kon wé.”
Matéô	40	17	17	Yésu a timbhe, a kal le: “A hiai hibe hini, hi hi gwé bé hémle, m’a ba ni bé letee ni ngéda imbe? M’a hônba ki bé letee ni ngéda imbe? Ni lona me nye hana.”
Matéô	40	17	18	I mbus, Yésu a nyéyéi mbuu mbe, u nyodi mañge i nyuu; ibôdôl ha ngeñ i, hiloga hi mbôôp.
Matéô	40	17	19	Ha nyen banigil ba bi lo yak Yésu botama, ba kal le: “Inyuki di nla bé pémés wo?”
Matéô	40	17	20	A kal bo le: “Inyu hémle nan titigi. Inyule me nkal bé maliga le, ibale hémle nan i yé keñi kiki hisiina hi mbôô, ki n’a kal hikôa hini le: ‘Nyodi hana, ke nyoo,’ hi boñ ki hala; to jam jo ki jo l’a loo bé bé ngui.”
Matéô	40	17	21	——
Matéô	40	17	22	I ngéda ba bi kodba i Galiléa nyen Yésu a bi kal bo le: “B’a liibana Man mut, ba ti nye i moo ma bôt ba binam,
Matéô	40	17	23	b’a nol ki nye, ndi i hilo hi nyônôs aa, a’ tuglana.” I jam li, li tééñga banigil bé ngandak.
Matéô	40	17	24	Kiki ba bi pam i Kapernaum, i bôt ba nkot tas i drakma iba ba kôôge Pétrô bebee, ba kal le: “Baa malét nan a nsaa bé tas i drakma iba?”
Matéô	40	17	25	A timbhe le: “Ñ, a nsaa.” Ndi ngéda Pétrô a bi jôp i ndap, Yésu a bôk a pôdôs nye, a kal le: “U nhoñol lelaa, a Simôn? Bonjee bikiñe bi nkoñ ’isi bi mbat tas tole nsul u ngomin? Baa bon bap tole bôt bape?”
Matéô	40	17	26	I ngéda a bi kal le: “Bôt bape,” Yésu a kal nye le: “Ni maliga, bon ba kiñe ba nsaa bé tas.
Matéô	40	17	27	Ndi inyu boñ le di yilna bañ bo ngok baagene, ke i tuye, u leñ nlop, hiobi hi bisu u ngwel, yoñ hio, i ngéda u nyibil hio nyo, w’a léba moni silba wada. Yoñ nwo, u ti bo nwo inyu me ni we.”
book	book_id	chapter	verse	text
Matéô	40	18	1	Ha ngéda i nyen banigil ba bi tiige Yésu bebee, ba kal le: “Njee yaga a yé nunkeñi ikété Ane ngii?”
Matéô	40	18	2	Jon a bi sébél mañge ntitigi, a téé nye i ñemkété wap,
Matéô	40	18	3	a kal le: “Me nkal bé maliga le, handugi le ni hielba, ni yila kiki boñge batitigi, ni yé mbén i jôp ikété Ane ngii.
Matéô	40	18	4	Jon nu ni nu a’ suhus nyemede kiki mañge ntitigi nunu, nyen a’ ba nunkeñi ikété Ane ngii;
Matéô	40	18	5	nu ni nu ki a nleege mañge ntitigi kiki nunu i jôl jem, wee a nleege yak me.
Matéô	40	18	6	Ndi nu ni nu a mboñ le mut wada a baage ikété bôt batitigi bana ba ba nhémle me, i yé nseñ inyu yé le ba yoñ ngok kôgôl jakas li nkiiñaha, ba kañ nye yo i joo, ba boñ le a yin i ñem tuye.
Matéô	40	18	7	“Ngoo ni nkoñ ’isi inyule u gwé ngandak ngok baagene! Ni maliga, ngandak ngok baagene y’a lo ndigi, ndi ngoo ni mut a nlona ngok baagene!
Matéô	40	18	8	Jon ibale woo woñ tole kôô woñ u mboñ le u baage, kit wo, u lep wo. I yé we nseñ le u kôhna niñ, u ban-ga woo wada tole kôô wada, iloole u bana moo mo ima tole makôô mo ima, ndi ba leñ we ikété hié hi boga.
Matéô	40	18	9	Jam lipe ki, ibale jis joñ li mboñ le u baage, sodol jo, u lep jo. I yé we nseñ le u kôhna niñ ni jis jada iloole ba leñ we ni mis mo ima ikété hié hi Géhéna.
Matéô	40	18	10	Yoña yihe le ni yan bañ to mut wada ikété bôt batitigi bana, inyule me nkal bé le biañgel gwap nyoo i ngii bi ntehe su u Tata wem nu a yé i ngii hiki ngéda.
Matéô	40	18	11	——
Matéô	40	18	12	“Bé ni nhoñol lelaa? Ibale mut a gwé mbôgôl mintômba ndi wada u nimil, baa a’ yék bé mini môm bôô ni bôô nyoo i dikôa, a ke i yéñ u u nimil?
Matéô	40	18	13	Ibale a nléba ki wo, me nkal bé maliga le a nkon maséé iloo hihéga inyu u a nléba iloo inyu mini môm bôô ni bôô mi mi nimil bé.
Matéô	40	18	14	Nlélém jam, Tata wem nu a yé i ngii a ngwés bé le mut to wada ikété bana bôt batitigi a tjiba.
Matéô	40	18	15	“Jam lipe ki, ibale manyuñ a mboñ we béba, ke yeelene nye béba yé bé bo iba ndigi. Ibale a ñemble we, wee u ntémbna nye i loñge njel.
Matéô	40	18	16	Ndi ibale a ñemble bé we, yoñ mut wada tole bôt iba ni we inyu boñ le ni njel mbôgi i bôt iba tole baa, pééna yo ki yo i ba bañ inyu ngim hop.
Matéô	40	18	17	Ibale a ñemble bé bo, kal likoda. Ibale a ñemble bé to likoda, wee yoñ nye kiki mut matén ni kiki nkottas.
Matéô	40	18	18	“Me nkal bé maliga le, mam momasôna ni yé le ni téñ hana ’isi m’a ba mam ba mal téñ i ngii, yak mam momasôna ni yé le ni tiñil hana ’isi m’a ba mam ba mal tiñil i ngii.
Matéô	40	18	19	Me nkal ki bé maliga le, ibale bôt iba ikété nan ba nôgla hana ’isi i soohe inyu to limbe jam li gwé mahee, Tata wem nu ngii a’ yônôs jo inyu yap.
Matéô	40	18	20	Inyule i homa bôt iba tole baa ba nkodba i jôl jem, me yé ipôla yap.”
Matéô	40	18	21	Ha nyen Pétrô a bi lo, a bat nye le: “A Nwet, ngélé yañen me nlama nwéhél mankéé ngéda a mboñ me béba? Baa letee ni ngélé isaambok?”
Matéô	40	18	22	Yésu a kal nye le: “Me nkal we le, ha letee ni ngélé isaambok bé, ndi letee ni môm masaambok ma ngélé ni isaambok.
Matéô	40	18	23	“Inyu hala nyen Ane ngii i nla ba kiki kiñe i i bé yéñ le minkol nwé mi saa mapil map.
Matéô	40	18	24	I ngéda a bi bôdôl yoñ moni a bé bat bo, ba lona nye nkol u a bé bat jôm li dikôô di talént.
Matéô	40	18	25	Ndi kiki a bééna bé moni i saa, kiñe yé i ti oda le ba nuñul nye ni nwaa ni bon ni gwom gwobisôna a bééna inyu boñ le kiñe i kôhna moni nwé.
Matéô	40	18	26	Ha nyen nkol u kwo ’isi, u ti nye lipém, u kal le: ‘Hônba me, m’a saa pil wem wonsôna.’
Matéô	40	18	27	Hala a kônha kiñe ngoo kayéle a nwas nkol u le u ke, a nwéhél ki wo pil wé.
Matéô	40	18	28	Ndi nkol u u pam, u yéñ so nkol wé wada u a bé bat mbôgôl dinariô, a gwel nye ni ngui, a ha nye moo i joo kayéle nhébék u kahal kidi nye, a kalak le: ‘Saa pil wonsôna me mbat we.’
Matéô	40	18	29	Ha nyen so nkol wé a bi kwo ’isi, a bôdôl soohe nye, a kalak le: ‘Hônba me, m’a saa pil wem.’
Matéô	40	18	30	Ndi a tjél, kayéle a ke, a boñ le ba ha nye mok letee ni ngéda a’ mal saa pil wé.
Matéô	40	18	31	Ngéda mini minkol mimpe mi bi tehe i jam li bi tagbe, hala a tééñga bo ngandak kayéle ba ke, ba añle kiñe mam momasôna ma bi tagbe.
Matéô	40	18	32	Ha nyen kiñe i bi om le ba sébél nye, i kal nye le: ‘A béba nkol unu, me bi nwéhél we pil woñ wonsôna ngéda u bi soohe me.
Matéô	40	18	33	Baa yak we u bak bé le u kon so nkol woñ ngoo kiki me bi kon we ngoo?’
Matéô	40	18	34	Ha nyen kiñe i bi unup, i leñ nye i mok letee ni ngéda a’ saa pil wé wonsôna.
Matéô	40	18	35	Hala yaga nyen Tata wem nu ngii a’ boñ hiki wada nan nu a nwéhél bé maasañ ni ñem wé wonsôna.”
book	book_id	chapter	verse	text
Matéô	40	19	1	I ngéda Yésu a bi mal pot mam mana, a nyodi i Galiléa, a ke bebee ni minwaa mi nkoñ u Yudéa, nyoo uu nwii u Yordan.
Matéô	40	19	2	Yak mamut makeñi ma noñ nye, nyoo nyen a mélés ki makon map.
Matéô	40	19	3	Yak Farisai i lo i nyeni inyu noode nye, i bat le: “Baa i yé mut kunde i bos ni nwaa wé to inyu imbe njom?”
Matéô	40	19	4	A timbhe, a kal le: “Baa ni bi añ bé le nu a bi hek bo i bibôdle, a hek bo munlôm ni muda,
Matéô	40	19	5	a kal ki le: ‘Inyu hala nyen munlôm a’ yék isañ bo nyañ, a adbe ni nwaa wé kayéle bo iba b’a ba nsôn wada’?
Matéô	40	19	6	Kayéle ba ta ha bé iba ndi nsôn wada. Jon, jam Nyambe a ñat, mut nye ki nye a bagal bañ jo.”
Matéô	40	19	7	Farisai i kal nye le: “Inyuki ni Môsi a bi bat le mut a ti nwaa kaat inyu mélés libii ngéda a mbos ni nye?”
Matéô	40	19	8	A kal bo le: “Inyu minledek minan mi miñem nyen Môsi a bi nwas le ni bos ni baa banan, ndi hala bé nyen mam ma bé i bibôdle.
Matéô	40	19	9	Me nkal bé le nu ni nu a mbos ni nwaa wé, handugi inyu malal ma nyega, ndi a bii muda numpe, wee a nke i ndéñg.”
Matéô	40	19	10	Banigil ba kal nye le: “Ibale hala nyen munlôm a nlama niñ ni nwaa wé, wee nseñ u ta bé i biiba.”
Matéô	40	19	11	A kal bo le: “Bôt bobasôna bé bon ba neebe lipôdôl lini, ndi ndik i bet ba gwé likébla.
Matéô	40	19	12	Inyule bôt ba yé nwak le ba bi gwéé hala, bape ba yé nwak le bôt bon ba bi yilha bo nwak, bape ki ba yé nwak inyule ba bi yilha bomede nwak inyu Ane ngii. I mut a nla neebe jam li, a neebe jo.”
Matéô	40	19	13	I mbus, ba lona nye boñge batitigi inyu boñ le a kéhi moo i ngii yap, a soohe ki inyu yap, ndi banigil bé ba nyéyéi bo.
Matéô	40	19	14	Ndi Yésu a kal le: “Nwaha boñge batitigi nwee, ni noode bañ to kéñ bo njel i lo i meeni inyule Ane ngii i yé inyu bôt ba yé kiki bo.”
Matéô	40	19	15	Ha nyen a bi kéhi moo i ngii yap; i mbus, a nyodi ha.
Matéô	40	19	16	Ndi nuna-ki, mut wada a lo i nyeni, a kal le: “A Lét, imbe loñge me nlama boñ inyu kôhna niñ boga?”
Matéô	40	19	17	A kal nye le: “Inyuki u mbat me kii i yé loñge? Wada ndik nyen a yé loñge. Ndi ibale u nsômbôl kôhna niñ, nôgôl mambén ibabé waa.”
Matéô	40	19	18	I mut nu a kal nye le: “Mambe?” Yésu a kal le: “U nlama bé nol mut, u nlama bé ke i ndéñg, u nlama bé nip, u nlama bé bok mbôgi bitembee,
Matéô	40	19	19	ti isoñ bo nyuñ lipém, u nlama ki gwés mut woñ libôk kiki wemede.”
Matéô	40	19	20	Mañge wanda a kal nye le: “Me bi tééda momasôna; kii ipe me nlama boñ?”
Matéô	40	19	21	Yésu a kal nye le: “Ibale u nsômbôl ba peles, ke nuñul gwom gwoñ gwobisôna, u ti diyeyeba, ha nyen w’a bana nkus i ngii; i mbus, lo, u noñ me.”
Matéô	40	19	22	I ngéda mañge wanda a bi nok hala, a ke a modop inyule a bééna ngandak lingwañ.
Matéô	40	19	23	Ha nyen Yésu a kal banigil bé le: “Me nkal bé maliga le, y’a ba ndutu le ngwañ mut u jôp ikété Ane ngii.
Matéô	40	19	24	Me nkal ki bé le, hala a yé jam li ntomb le kamél i sooma i lituba li ndondok, iloole ngwañ mut u jôp i Ane Nyambe.”
Matéô	40	19	25	I ngéda banigil ba bi nok hala, ba hel ngandak, ba kal le: “Njee ni a nla toi kôhna tohi?”
Matéô	40	19	26	Kiki a nun bo siim, Yésu a kal bo le: “Bôt ba binam ba nla yaga bé boñ hala, ndi Nyambe a nla boñ mam momasôna.”
Matéô	40	19	27	Ha nyen Pétrô a bi timbhe, a kal le: “Nun-ki, di bi yék mam momasôna, di noñ we; bés d’a bana ni kii?”
Matéô	40	19	28	Yésu a kal bo le: “Me nkal bé maliga le, i ngéda mam momasôna ma ntémb yondo, kiki Man mut a’ yén ikété lipém i yééne yé Ane, bé ba ni bi noñ me n’a yén i jôm li biyééne bi Ane ni biba, ni kéés ki jôm li matén ma Israel ni ima.
Matéô	40	19	29	Ni le hiki mut nu a bi yék mandap, to lôkisañ i bôlôm tole i bôda, to isañ, to nyañ, to bon, to disi i jôl jem a’ kôhna hala mbôgôl ngélé, a kôdôl ki niñ boga.
Matéô	40	19	30	“Ndi ngandak i i yé bôt ba bisu y’a ba bôt ba nsôk, yak ba ba nsôk b’a ba bôt ba bisu.
book	book_id	chapter	verse	text
Matéô	40	20	1	“Inyule Ane ngii i yé kiki nwet ndap wada, nu a bi pule pam bikegla i yéñ bôt ba bôlô inyu sal i wom wé u minkôô mi wai.
Matéô	40	20	2	Kiki a bi mal nôgla ni bôt ba bôlô le a nsaa bo dinariô yada inyu kel bôlô yada, a ep bo i wom wé u minkôô mi wai.
Matéô	40	20	3	I ngéda a bi témb a pam i mam ma ngeñ bôô i bikegla, a tehe bape ba ba gwé bé bôlô, ba téé ha i bôm;
Matéô	40	20	4	ha nyen a kal bo le: ‘Yak bé ni ke i wom u minkôô mi wai, m’a ti bé nsaa u kôli.’
Matéô	40	20	5	Jon ba bi ke. A témb ki a pam i mam ma kosi yak ni i mam ma ngeñ aa i kôkôa, a boñ nlélém jam.
Matéô	40	20	6	Sôk i nsôk, i mam ma ngeñ itan i kôkôa, a pam, a léba bape ba téé ha, a kal bo le: ‘Inyuki ni téé hana ngim kel yosôna ibabé sal bôlô yo ki yo?’
Matéô	40	20	7	Ba timbhe le: ‘Inyule mut nye ki nye a nyoñ bé bés i bôlô.’ A kal bo le: ‘Yak bé kena i wom u minkôô mi wai.’
Matéô	40	20	8	“I ngéda kôkôa i bi kwo, nwet wom u minkôô mi wai a kal kindak wé le: ‘Sébél bôt ba bôlô, u ti bo nsaa wap, bôdôl ni bôt ba nsôk yôña i bôlô, u mal ni bôt ba mbôk yôña i bôlô.’
Matéô	40	20	9	I ngéda bôt ba ngeñ itan i kôkôa ba bi lo, hiki wada wap a kôhna dinariô yada.
Matéô	40	20	10	Jon ngéda bôt a bi bôk yoñ i bôlô ba bi lo, ba bé hoñol le ba nkôhna iloo ha, ndi yak bo, hiki wada wap a kôhna dinariô yada.
Matéô	40	20	11	Kiki ba nkôhna nsaa wap, ba bôdôl tjelel ikolba nwet ndap,
Matéô	40	20	12	ba kalak le: ‘I bôt bana ba nsôk lo, ba nsal ndigi ngeñ yada; ndi u nti bo nlélém nsaa kiki bés ba di ntumbba ni nson kel yosôna isi hiañgaa!’
Matéô	40	20	13	Ndi a timbhe wada wap, a kal nye le: ‘A mut wem, me mboñ bé we béba yo ki yo. Me ni we di nôgla inyu dinariô yada, hala bé?
Matéô	40	20	14	Yoñ nsaa woñ, kenek. Me ngwés ti bana bôt ba nsôk lo i bôlô nlélém nsaa kiki bé.
Matéô	40	20	15	Baa me gwé bé kunde i gwélél moni nwem kiki i nlémél me? Tole u yé njôñ inyule me yé loñge?’
Matéô	40	20	16	Hala nyen bôt ba nsôk b’a ba bôt ba bisu, yak ba bisu ba ba bôt ba nsôk.”
Matéô	40	20	17	I ngéda a bé bet i Yérusalem, Yésu a sébél jôm li banigil ni iba botama ipañ, a kal bo mu njel le:
Matéô	40	20	18	“Nuna-ki, di yé i bet i Yérusalem, b’a ti Man mut i moo ma baéga biprisi ni bayimbén. B’a pémhene nye mbagi nyemb,
Matéô	40	20	19	b’a ti ki nye i moo ma bôt ba matén inyu boñ le ba nol nye hiol, ba bép nye disôô, ba nol ki nye i kék; ndi i hilo hi nyônôs aa, a’ tuglana.”
Matéô	40	20	20	I mbus, nyañ bon ba Sébédéô a kôôge nye bebee ni bon bé bôlôm, a ti nye lipém, a yéñék bat nye ngim jam.
Matéô	40	20	21	A bat muda le: “Kii u nyéñ?” Muda a timbhe le: “Ti oda le bana bon bem bôlôm bo iba, ba yén i Ane yoñ, wada i woo woñ walôm, wada ki i woo woñ waé.”
Matéô	40	20	22	Yésu a timbhe le: “Ni nyi bé yom ni yé i bat. Baa ni nla nyo libôndô me yé bebee i nyo?” Ba timbhe nye le: “Ñ, di nla.”
Matéô	40	20	23	A kal bo le: “N’a nyo yaga libôndô jem, ndi inyu yén i woo wem walôm ni i woo wem waé, me bé nyen me gwé kunde i boñ hala, ndi i biyééne bi, bi yé inyu bôt Tata a nkôôbana gwo.”
Matéô	40	20	24	Ndi ngéda lini jôm li banigil lipe li bi nok hala, li unbene linyañ liba.
Matéô	40	20	25	Ndi Yésu a sébél bo ipañ yé, a kal le: “Ni nyi le baane ba biloñ ba ñénél bôt bap kiki i nlémél bo, yak mintôô mi bôt mi ngwélél ngui yap inyu tét bôt bape.
Matéô	40	20	26	Hala bé nyen i nlama ba ipôla nan; ndi nu ni nu a nyéñ ba nunkeñi ipôla nan, a nlama ba ngwélél nan,
Matéô	40	20	27	yak nu ni nu a nyéñ ba nu bisu ipôla nan, a nlama ba nkol nan.
Matéô	40	20	28	Ndik kiki Man mut a bi lo bé le ba gwélél nye, ndi le a gwélél bôt bape, a ti ki niñ yé kiki binoñ inyu ngandak bôt.”
Matéô	40	20	29	I ngéda ba bé nyodi i Yérikô, limut li bôt likeñi li noñ nye.
Matéô	40	20	30	Ndi nuna-ki, bôt ba ndim iba ba bé ba yii ipañ nloñ, i ngéda ba bi nok le Yésu a yé tagbe, ba lond le: “A Nwet, kon bés ngoo, a Man David!”
Matéô	40	20	31	Ndi limut li nyéyéi bo, li kalak bo le ba yén nwee; ha nyen ba bi kônde bédés makiñ, ba lond le: “A Nwet, kon bés ngoo, a Man David!”
Matéô	40	20	32	Jon Yésu a bi telep, a sébél bo, a kal le: “Kii ni ngwés le me bôñôl bé?”
Matéô	40	20	33	Ba kal nye le: “A Nwet, boñ le mis més ma yibla.”
Matéô	40	20	34	Yésu a kon bo ngoo, a tihba mis map; i nlélém ngéda, ba kahal tehna, ba noñ ki nye.
book	book_id	chapter	verse	text
Matéô	40	21	1	I ngéda ba bi kôôge bebee ni Yérusalem, ba pam i Bétfagé, i Hikôa Ôlivé, Yésu a ep banigil iba,
Matéô	40	21	2	a kal bo le: “Kena i mbai ni ntehe nyoo bisu, i ngéda ni njôp mu, n’a koba le ba ntéñ jakas ni man wé ipañ yé. Ni tiñil mo, ni lona me mo.
Matéô	40	21	3	Ibale mut a mbat bé jam, ni nlama kal le: ‘Nwet a gwé ngôñ ni mo.’ I nlélém ngéda, a’ ep magas.”
Matéô	40	21	4	Hala a bi bôña yaga inyu yônôs jam li pôda ni njel mpôdôl, nu a kal le:
Matéô	40	21	5	“Kala ngond Siôn le: ‘Nun-ki, kiñe yoñ i yé lo i weeni, i gwé ñem nwee, i yii i ngii jakas, ñ, man jakas yaga, mbôda i lém ba ngwélél inyu nson.’”
Matéô	40	21	6	Ha nyen banigil ba bi ke, ba boñ ndik kiki Yésu a bi kal bo.
Matéô	40	21	7	Ba lona jakas ni man wé, ba kéhi mambot map i ngii magas, a yééne mo.
Matéô	40	21	8	Ngandak bôt ikété limut i tek mambot map i njel, bape ba kidik mintjep mi bie, ba leñek nwo i nloñ.
Matéô	40	21	9	I mamut ma bé bôk nye bisu, yak bôt ba bé noñ nye, ba bé waa bé lond le: “Tohol Man David, di nsoohe! Nu a nlôl i jôl li Yéhôva a yé nsaibak! Tohol nye, di nsoohe, a we nu u yé nyoo i ngingii!”
Matéô	40	21	10	I ngéda a bi jôp i Yérusalem, bôt ba tison yosôna ba bé ikété liyôgbe, ba kalak le: “Njee nu?”
Matéô	40	21	11	Hiki ngéda, mamut ma bé timbhe le: “Mpôdôl Yésu nu, nyen a nlôl i Nasaret nu Galiléa!”
Matéô	40	21	12	I ngéda Yésu a bi jôp i témpel, a buñga bôt bobasôna ba bé nuñul, ba sombok ikété témpel, a kwés ki bitéblé bi bahéñha moni ’isi, yak bibeñgi bi banuñul dibeñ.
Matéô	40	21	13	A kal bo le: “I yé ntilga le: ‘Ndap yem y’a séblana le ndap masoohe,’ ndi bé ni nyilha yo hôk i mintonba.”
Matéô	40	21	14	Yak bibôk bi bôt ni bôt ba ndim ba lo i nyeni i témpel, a mélés makon map.
Matéô	40	21	15	I ngéda baéga biprisi ni bayimbén ba bi tehe bihélha bi mam a bi boñ ni kiki boñge ba bé lond i témpel le: “Tohol Man David, di nsoohe!” Ñem u hénd bo,
Matéô	40	21	16	ba kal nye le: “Baa u nok yom ba yé pot?” Yésu a kal bo le: “Ñ. Baa ni ma bé añ haana le: ‘U bi boñ le bibégés bi pémél i manyo ma boñge ni ma minkéñéé mi bon’?”
Matéô	40	21	17	Kiki a nyék bo, a nyodi i tison Yérusalem, a ke i Bétania, a tégbaha u nyoo.
Matéô	40	21	18	I ngéda a bé témp i Yérusalem bikegla tutu, njal i gwel nye.
Matéô	40	21	19	A tehe e faigé mu njel, a tiige yo bebee, ndi a koba bé matam mu, ndik tjai; ha nyen a bi kal yo le: “Ibôdôl nano, w’a num ha bé matam kekikel.” I nlélém ngéda, e faigé i kôt.
Matéô	40	21	20	Kiki banigil ba ntehe hala, ba hel, ba kal le: “Lelaa e faigé i nkôt hala ngélé yada?”
Matéô	40	21	21	Yésu a timbhe, a kal bo le: “Me nkal bé maliga le, ibale ni gwé hémle, ndi ni bana bé pééna, n’a boñ ndik bé i jam me mboñ e faigé, ndi to ni nkal yak hikôa hini le: ‘Nyodi hana, kwo nyoo i tuye,’ hala a’ bôña.
Matéô	40	21	22	Mam momasôna ni mbat ikété masoohe, ni ban-ga hémle, n’a kôhna mo.”
Matéô	40	21	23	I ngéda a bi jôp i témpel, baéga biprisi ni mimañ mi litén mi lo i nyeni ngéda a bé niiga, ba kal le: “Hee kunde i nlôl we i boñ mam mana? Njee a bi ti we kunde ini?”
Matéô	40	21	24	Yésu a timbhe, a kal bo le: “Yak me me mbat bé jam jada. Ibale ni ntimbhe me, ha nyen m’a kal bé hee me nyôñôl kunde i boñ mam mana:
Matéô	40	21	25	Hee Yôhanes a bi yôñôl kunde i sôble bôt? I ngii tole yak bôt ba binam?” Ndi ba bôdôl kalna bo ni bo le: “Ibale di nkal le: ‘I bi lôl i ngii,’ ki a’ kal bés le: ‘Inyuki ni bi hémle ni bé nye?’
Matéô	40	21	26	Ndi ibale di nkal le: ‘I bi lôl yak bôt ba binam,’ di nkon woñi le limut li ñunup inyule bobasôna ba nyoñ Yôhanes kiki mpôdôl.”
Matéô	40	21	27	Jon ba bi timbhe Yésu le: “Di nyi bé.” Yak nye a kal bo le: “To me, me nkal bé me bé hee me nyôñôl kunde i boñ mam mana.
Matéô	40	21	28	“Bé ni nhoñol lelaa? Mut wada a bééna bon iba. A ke yak nu bisu, a kal le: ‘A man, ke sal len i wom u minkôô mi wai.’
Matéô	40	21	29	Ndi nunu a timbhe, a kal le: ‘M’a ke bé.’ Ndi i mbus ngéda, a tam, a ke.
Matéô	40	21	30	A kôôge nu yônôs iba bebee, a kal nye nlélém jam. Nunu a timbhe le: ‘Me nke, a pua,’ ndi a ke bé.
Matéô	40	21	31	Njee ipôla bo iba a bi boñ sômbôl i isañ?” Ba kal le: “Nu bisu.” Yésu a kal bo le: “Me nkal bé maliga le, bakottas ni bôda ba libambe ba mbôk bé i bisu ikété Ane Nyambe.
Matéô	40	21	32	Inyule Yôhanes a bi lo, a unda bé njel telepsép, ndi ni bi hémle bé nye. Ndi bakottas ni bôda ba libambe ba bi hémle nye; yak ngéda ni bi tehe hala, ni bi tam bé i mbus ngéda kayéle ni hémle nye.
Matéô	40	21	33	“Emblana hihéga hipe: Mut wada a bééna disi, a bel wom u minkôô mi wai, a kéña wo ni lipénd, a tém waa wai, a oñ nkum ndap; i mbus, a ti wo basalnwom, a ke i loñ ipe.
Matéô	40	21	34	Kiki ngéda libumbul li matam i bi kola, a ep minkol nwé yak basalnwom le mi yôñôl nye mé matam.
Matéô	40	21	35	Ndi basalnwom ba gwel minkol nwé, ba bép wada, ba nol umpe, umpe ki ba ôm wo ngok.
Matéô	40	21	36	A témb a om ki minkol mimpe, nsoñgi wap u bé loo u bisu, ndi ba bi boñ bo nlélém jam.
Matéô	40	21	37	Sôk i nsôk, a ep bo man wé munlôm, a kalak le: ‘B’a ti man wem lipém.’
Matéô	40	21	38	Kiki ba ntehe man, basalnwom ba kalna le: ‘Nkôdôlbum nunu. Loga, di nol nye, di yoñ bum yé!’
Matéô	40	21	39	Ha nyen ba gwel nye, ba leñ nye i mbus wom u minkôô mi wai, ba nol nye.
Matéô	40	21	40	Jon, i ngéda nwet wom u minkôô mi wai a nlo, kii a’ boñ basalnwom bana?”
Matéô	40	21	41	Ba kal nye le: “Kiki ba yé bibéba bi bôt, a’ lona béba tjiba i ngii yap, a ti wom wé u minkôô mi wai basalnwom bape, ba ba ga ti nye matam i ngéda libumbul li nkola.”
Matéô	40	21	42	Yésu a kal bo le: “Baa ni ma bé añ ikété Bitilna le: ‘Ngok bôt ba maoñ ba bi tjél, yon i bi yila ngok likas i bisu. Hala a nlôl yak Yéhôva, hala a yé ki jam li hélha i mis més’?
Matéô	40	21	43	Inyu hala nyen me nkal bé le, b’a héya Ane Nyambe i bééni, ba ti ki yo litén li l’a num matam.
Matéô	40	21	44	Yak i mut a nkwo i ngii ngok i, a’ bugi ngéñ ngéñ. Ndi inyu mut ngok i nkwél, y’a nyugut yaga nye.”
Matéô	40	21	45	I ngéda baéga biprisi ni Farisai ba bi nok dihéga dini, ba yi le bon a pôdlak.
Matéô	40	21	46	Ba bééna ngôñ i gwel nye, ndi ba bé kon mamut woñi inyule ma bé tehe nye kiki mpôdôl.
book	book_id	chapter	verse	text
Matéô	40	22	1	Yésu a bi témb a pôdôs bo ni njel dihéga, a kal le:
Matéô	40	22	2	“Ane ngii i nla ki ba kiki kiñe i i nkôôba ngand libii inyu man wé munlôm.
Matéô	40	22	3	I mbus, a ep minkol nwé le mi sébél bôt a bi naña i ngand libii, ndi ba tjél lo.
Matéô	40	22	4	A témb a ep minkol mimpe, a kal le: ‘Ni kal i bôt me naña le: “Nuna-ki, me nkôôba bijek gwem, me nol nyaga yem ni binuga gwem bi mahoñ, yak mam momasôna ma yé nkôôbaga. Lona i ngand libii.”’
Matéô	40	22	5	Ndi hala a bi kal bé bo to jam, ba ke yap, wada i wom wé, numpe i nyuñga yé;
Matéô	40	22	6	ndi ba ba bi yégle, ba gwel minkol nwé, ba wéha nwo nyuu, ba nol ki nwo.
Matéô	40	22	7	“Kiñe i bi unup, i ep mintôñ nwé mi gwét i nol ba bôt ba manola, i ligis yak tison yap.
Matéô	40	22	8	I mbus, a kal minkol nwé le: ‘Ngand libii i yé nkôôbaga ndi bôt me bi naña ba bak bé ba kôli lo i ngand.
Matéô	40	22	9	Jon kena mu minloñ minkeñi mi tison, ni naña nu ni nu n’a koba, le a lo i ngand libii.’
Matéô	40	22	10	Ha nyen minkol mi bi ke i minloñ, mi naña bôt bobasôna ba bi koba, biloñge ni bibéba; yak ndap ngand libii i yon ni bakén ba ba bé je.
Matéô	40	22	11	“I ngéda kiñe i bi jôp inyu béñge bakén, i tehe mut wada nu a bé bé a héba mbot i ngand libii.
Matéô	40	22	12	Ha nyen a bi bat nye le: ‘A mut wem, lelaa u mboñ ndi u jôp hana ngi mbot i ngand libii?’ Mut a kwo mbuk.
Matéô	40	22	13	Ha nyen kiñe i bi kal bagwélél bé le: ‘Ni kañ nye moo ni makôô, ni leñ nye i jiibe li mbégdé. Nyoo nyen a’ ee, a jek masoñ.’
Matéô	40	22	14	“Inyule ba naña ngandak, ndi ba mpohol ndik ndék.”
Matéô	40	22	15	Ndi Farisai i ke, i ôô jimb inyu gwel nye mu bibañga gwé.
Matéô	40	22	16	Jon ba bi ep banigil bap ni ntôñ u banit Hérôdé i nyeni, ba kal le: “A Lét, di nyi le u yé maliga ni le u niiga njel Nyambe ni maliga, u nyéñ bé to lémél mut binam nye ki nye inyule u mbéñge bé bôt inoñnaga ni yom i nene i mis.
Matéô	40	22	17	Jon kal le bés, we u nhoñol lelaa? Baa i yé kunde i saa Kaisa tas tole to?”
Matéô	40	22	18	Ndi kiki Yésu a bé yi mahoñol map mabe, a kal le: “A bôt ba bihéñba, inyuki ni noode me?
Matéô	40	22	19	Ni unda me moni ba nsaane tas.” Ba lona nye dinariô yada.
Matéô	40	22	20	A kal bo le: “Titii i njee ini? Jôl li njee ki lini?”
Matéô	40	22	21	Ba kal le: “Kaisa.” Ha nyen a kal bo le: “Jon timbhana ni Kaisa mam ma Kaisa, Nyambe ki mam ma Nyambe.”
Matéô	40	22	22	Ngéda ba bi nok hala, ba hel, ba yék ki nye, ba ke.
Matéô	40	22	23	I nlélém kel, Sadukai, i i nkal le bitugne bi ta bé, i lo, i bat nye le:
Matéô	40	22	24	“A Lét, Môsi a bi kal le: ‘Ibale mut a nwo ndi a yék bé bon, manyañ a nlama bii yik yé, a bot mbôda inyu lôñ manyañ.’
Matéô	40	22	25	Nano ni, linyañ lisaambok li bé hana ni bés. Nu bisu a bii, a wo; kiki a bi yék bé man, manyañ a yégla yik yé.
Matéô	40	22	26	Nlélém jam u pémél nu yônôs iba, yak nu yônôs aa letee ni nu yônôs isaambok.
Matéô	40	22	27	Sôk i nsôk, yak muda a wo.
Matéô	40	22	28	Jon i bitugne, a’ ba nwaa wen ikété bo basaambok? Inyule a bi ba nwaa wap bobasôna.”
Matéô	40	22	29	Yésu a timbhe bo, a kal le: “Ni yé i yoba inyule ni nyi bé Bitilna, to ngui i Nyambe;
Matéô	40	22	30	inyule i bitugne, bôlôm ba mbii bé, to bôda ba nke bé i mabii, ndi ba yé kiki biañgel i ngii.
Matéô	40	22	31	Ndi inyu bitugne bi bawoga, baa ni bi añ bé jam Nyambe a pot inyu nan, a kal le:
Matéô	40	22	32	‘Me yé Nyambe nu Abraham, ni Nyambe nu Isak, ni Nyambe nu Yakôb’? A ta bé Nyambe nu bawoga, ndi nu bayômi.”
Matéô	40	22	33	Kiki mamut ma nok hala, ma hel inyu biniigana gwé.
Matéô	40	22	34	I ngéda Farisai i bi nok le a nyip Sadukai manyo, bobasôna ba lo lôñ yada.
Matéô	40	22	35	Ndi wada ikété yap nu a bé nyimbén nunkeñi, inyu noode nye, a bat le:
Matéô	40	22	36	“A Lét, imbe mbén i nloo ikété mbén Môsi?”
Matéô	40	22	37	A kal nye le: “‘U nlama gwés Yéhôva Nyambe woñ ni ñem woñ wonsôna, ni niñ yoñ yosôna, ni mahoñol moñ momasôna.’
Matéô	40	22	38	Ini mbén yon i nloo mambén momasôna, yo ki yon i yé mbén bisu.
Matéô	40	22	39	Mbén i nyônôs iba, i i mpôna ini, yon i yé le: ‘U nlama gwés mut woñ libôk kiki wemede.’
Matéô	40	22	40	Mbén Môsi yosôna lôñni Bapôdôl bi nlôl munu mambén mana mo ima.”
Matéô	40	22	41	Ndi kiki Farisai i bé i ngi kôdi ha, Yésu a bat bo le:
Matéô	40	22	42	“Bé ni nhoñol kii inyu Kristô? A yé man njee?” Ba kal nye le: “Man David.”
Matéô	40	22	43	A bat bo le: “Inyuki David a nsébél nye ni ngui i mbuu mpubi le Nwet, ngéda a nkal le:
Matéô	40	22	44	‘Yéhôva a bi kal Nwet wem le: “Yén i woo wem walôm letee me ha baoo boñ isi makôô moñ”’?
Matéô	40	22	45	Jon ibale David a nsébél nye le Nwet, lelaa ni a yé man wé?”
Matéô	40	22	46	Ndi mut nye ki nye a bi la bé pot to buk inyu timbhe nye; ibôdôl i kel i, mut to wada a bi bana ha bé makénd i bat nye mbadga.
